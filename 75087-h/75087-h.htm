<!DOCTYPE html>
<html lang="hu">
<head>
<meta charset="utf-8">
<title>Az uj nemzedék | Project Gutenberg</title>

<style>
/*<![CDATA[*/
body {
 margin-left: 10%;
 margin-right: 10%;
}

h1,h2 {
 text-align: center;
 clear: both;
 line-height: 200%;
}

h2 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

.pagenum {
/*  visibility: hidden; */
/*  display: none; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.blockquot {
 margin-left: 10%;
 margin-right: 0%;
 text-align: justify;
 font-size: 0.9em;
 text-indent: 1.5em;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

em.gesperrt {
 font-style: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}
/*]]>*/
</style>
</head>
<body>
<div style='text-align:center'>*** START OF THE PROJECT GUTENBERG EBOOK 75087 ***</div>
<hr class="chap">
<div class="chapter"></div>
<p class="center"><span class="caption-150">Knut Hamsun</span></p>
<h1>Az uj nemzedék</h1>
<p class="center"><span class="caption">(Segelfossby
II.)</span></p>
<p>&nbsp;</p>
<p>&nbsp;</p>
<p class="center"><span class="caption-small">Norvégból
forditotta</span></p>
<p class="center"><span class="caption-large">Ács Géza</span></p>
<p>&nbsp;</p>
<p>&nbsp;</p>
<p class="center"><span class="caption"><em class=
"gesperrt">Fővárosi Könyvkiadó</em></span></p>
<p class="center"><span class="caption-small">Egyedül jogositott
magyar kiadás</span></p>
<p class="center"><span class="caption-small">Fővárosi nyomda
rt.</span></p>
<hr class="chap">
<p><span class="pagenum"><a id=
"Page_5">-5-</a></span></p>
<div class="chapter">
<h2>1.</h2>
</div>
<p>Kénytelenek vagyunk leszögezni, – írta a <em class=
"gesperrt">Segelfossi Ujság</em>, – hogy valakire rátámadni és a
dolgokat így elintézni: olyan eljárás, amely városunkban
példátlanul áll. Mint értesülünk, néhány nappal ezelőtt egy ilyen
támadás játszódott le, a tettes egy olyan úr, akiről nehéz lett
volna feltenni hasonló elhamarkodott viselkedést. Az ügynek a
hatóság előtt lesz még folytatása. Itt csak elismételhetjük az
aranymondást, amelyet velünk együtt aláír minden igazságosan
gondolkodó ember, hogy tudniillik vannak még bírák az országban,
hogy a törvény ércszava fölfelé és lefelé egyformán él és a törvény
sújtó pallosát nem kerülheti el senki.</p>
<p>Willatzot csakugyan a hatóság elé idézték. Nem volt az
esküdtszéki tárgyalás, még csak nem is rendőrségi kihallgatás,
hanem úgy hívták, hogy előzetes vizsgálat, – és valójában az öreg
ura-i előljáró volt az elnök, barátságos és szivélyes volt mindkét
fél iránt és sikerült is békét teremtenie. Így cselekedett ő egész
életében és jobbat nem is tehetett. Ezúttal Aslak Konrad
napszámossal és más tanukkal jelent meg és a dolognak nagyon komoly
volt a színezete. Tanuvallomásokra <span class="pagenum">
<a id="Page_6">-6-</a></span> ugyan nem is volt szükség, mert
Willatz Holmsen minden kertelés nélkül beismerte, hogy öklével
leütötte Aslakot és csak azt kérdezte, hogy mennyi kártérítéssel
tartozik. Az előljáró a pápaszemén keresztül Aslakra nézett. Aslak
gondolkozott a dolgon, aztán megmondta az árát. Ez kevés,
jelentette ki Willatz Holmsen úr és az előljárónak hirtelen úgy
tetszett, mintha az apja, a hadnagy úr hangját hallaná. Az ifjú
Willatz pedig a kért kártérítés kétszeresét fizette ki. Furcsa alku
volt, mintha arról tárgyalnának, hogy mennyiért lehet egy fejet
beverni.</p>
<p>A következő alkalommal, mondta az ifjú Willatz, mikor a pénzt
leszámolta, a következő alkalommal, ha ez az ember megérdemelné az
öklömet, jobban az elevenére tapintok!</p>
<p>Igen, vetette magát közbe az előljáró, mert nem békétlenséget,
hanem békét szeretett volna teremteni az ügyben, igen, de akkor
ismét büntetést kell fizetni.</p>
<p>Akkor meg is fizetem ismét, mondta rá Willatz.</p>
<p>A <em class="gesperrt">Segelfossi Ujság</em> idézett száma
egyébként is nagyon tartalmas volt. Közölt még egy cikket Rasch
ügyvéd úr tollából és pedig a színházra vonatkozóan. Ez a cikk
szellemes volt és szakszerű. Valóban nem csekély dolog, – különösen
egy vándorló társulat részéről, – elsőrangú előadásban kihozni egy
darabot, mely olyan hatalmas követelményeket támaszt, mint a
„Mérges kígyó a pokolban“, írta az ügyvéd. Aztán végigment az egész
darabon és elmondta, milyen meglepetésekben volt része a
közönségnek.</p>
<p>De a legmelegebb hálával, – írta tovább, – tartozunk a kiváló
előadásért Lydiának, a primadonnának. A művésznő páratlan alakítást
nyujtott, amikor <span class="pagenum"><a id=
"Page_7">-7-</a></span> szerepét úgy kreálta, hogy a nézőtér
csakúgy visszhangzott a hangos sikertől. Sok jelenetben, főleg a
méregpohár jelenetben, olyan tragikus magaslatokig emelkedett, hogy
a leghíresebb művésznők hasonló teljesítményeit juttatta a közönség
eszébe. A többi szereplő sorában mindenekelőtt Sybille Engel
kisasszonyt kell megemlíteni, mint aki nemcsak ragyogó megjelenése,
de művészi játéka révén is minden elismerést megérdemel. A
generális szerepét az igazgató alakította. Mintaképe volt a régi,
jó iskolának. Valamivel kevesebb kérkedés bizonyára ugyanolyan
hatást tett volna, de szerepe különböző részeit igazán kiválóan
domborította ki. A többi hölgy és úr mindeddig nem lépett fel
számottevő szerepben és így nem volt alkalmuk bebizonyítani
rátermettségüket, remélhetőleg azonban nem utóljára történt, hogy
ezeket a kiváló művészeket vendégül tisztelhetjük. Segelfoss művelt
közönsége örömmel látja viszont őket.</p>
<p>Rasch ügyvéd aztán a kritika folyamán rátért magára a színházra
is: egy színház nem lehet a város legszélsőbb uccájában, erre sehol
sincs példa. Az nem szokás sehol, hogy egy úgynevezett csónakházat
Thália templomává alakítsanak át. A ház tulajdonosa, Theodor Jensen
úr, sokkal több érzéket tanusíthatott volna a megfelelő berendezés
iránt. A színház egyébként, – ha már így alakultak a dolgok, – úgy
– ahogy, megfelelt volna az általános igényeknek, bizonyos hibák
fölött azonban nehéz szó nélkül elsiklani. A színház szellőztetését
szakértői részről már a helyszínén kifogásolták. Itt csak annyit
lehetne megemlíteni, hogy a padok ugyan megtették a kellő
szolgálatot, de támlás padok sokkal jobban megfeleltek volna. És
még néhány szót <span class="pagenum"><a id=
"Page_8">-8-</a></span> nagy általánosságban: a mi időnkben a
színházlátogató közönség már hiánynak érzi, ha nem kap színlapot a
kezébe. A külföldön sok színházban fiatal fiúkat fogadnak fel, akik
a színlapot tíz őréért árusítják, amit a közönség mindenkor
szivesen fizet meg. A <em class="gesperrt">Segelfossi Ujság</em> a
következő előadás alkalmával már gondoskodni fog a színlapok
kinyomatásáról. És mi történjék a zenével? Ha az egész estén át nem
lenne közzene, ez annyit tenne, hogy kevésre becsülik Segelfoss
zenei fejlettségét. Mivel feltehető, hogy művelt emberek is ülnek a
színházban, akik húsz főnyi zenekarokat is hallgattak már, könnyű
megérteni, hogy egy zongorával a közönség nem érheti be, ha
mégolyan jól is játszanak rajta. De még egy zongora is jobb a
semminél és a közönség ama része számára, amely – talán vallási
okokból – elsősorban a zenéért látogatja a színházat,
elviselhetetlenek az ilyen kitöltetlen felvonásközök. Mint
értesülünk, ezért is Theodor Jensen urat terheli a felelősség és
azért tanácsolnók neki, hogy a legközelebbi előadásra már zongorát
is szállíttasson a színházba. A színház tulajdonosa jól kezdte meg
működését, de még sokat kell fejlődnie, amíg minden várakozást
kielégít. Theodor Jensen úr a város egyetlen szatócsa, de ez idővel
úgyis meg fog változni, addig is a saját jószántából arra kell
törekednie, hogy javítson a színháza hibáin, ilyen módon tegye azt
méltóvá a városhoz és ne riasszon vissza egyes polgári köröket,
amelyek a legjobb hitben keresnek szórakozást az ő helyiségében. A
cikk utolsó szavait a néphez intézte, Segelfoss és vidéke
lakosságához. Vannak emberek, akik a művészetnek ezt az otthonát
még mindig csónakháznak nevezik. Ezen a helyen a leghatározottabban
<span class="pagenum"><a id="Page_9">-9-</a></span>
fel kell emelnünk a szavunkat az ellen, hogy a közönség egyes
rétegei a mi színházunkat gúnynévvel illessék. Ez egyébként a
színház látogatottságának is súlyosan kárára lehet. Az igazán
művelt ember inkább lemond bárminő drámai élvezetről, mintsem hogy
csónakházakat látogasson.</p>
<p>Eddig a Rasch ügyvéd cikke.</p>
<p>Az egész nem volt más, mint támadás a boltos Theodor ellen,
holott ő hozta ide a színművészeket és ő adott nekik tanyát.</p>
<p>És hogyan fogadta Theodor a dolgot? Védekezett a boltjában,
ahogyan tudott, igazolta magát, mint ahogy illik egy ilyen tevékeny
ifjúhoz, megvárta, míg a bolt tele volt emberekkel és aztán megadta
a választ. Természetes, hogy az első napokban hallgatag és
tartózkodó volt, de aztán annál jobban megeresztette a hangját.</p>
<p>Kicsoda az a Rasch ügyvéd, mondogatta. Egy kövérre hízott
úr!</p>
<p>Legjobban az izgatta, hogy a cikk őt szatócsnak nevezte.</p>
<p>Sokkal kisebb üzleteket, mint a mi cégünk, már nagykereskedésnek
neveznek, mondta a boltos Theodor.</p>
<p>Mindenki azt hihette volna, hogy teljesen fogytán van a pénznek,
hiszen a szárított halakat még nem lehetett értékesíteni, viszont a
tavaszi cikkeket, tíz hatalmas láda kézműárút, készpénzzel fizette
ki. Sőt fölépítette a színházat is. De Theodor mindettől nem merült
ki. Egy este, mikor a bolt éppen tele volt vevőkkel, kijött az
irodából és egy bankjegyet lobogtatott a kezében. Baardsen távirász
ott állt és ismét dohányt <span class="pagenum"><a id="Page_10">-10-</a></span> vásárolt néhány rézpénzért. Theodor
hangos szóval Baardsenhez fordult és megkérdezte:</p>
<p>– Látta már az új ezerkoronásokat?</p>
<p>Hallottam már az ezerkoronásokról, sőt nagy tisztelettel
hallottam beszélni róluk, de látni még egy fiaezrest se láttam.</p>
<p>Itt láthat egyet, mondta Theodor.</p>
<p>Egyébként nem volt olyan új a bankjegy, de látszott, hogy jól
bántak vele és egy kis jóakarattal újnak is lehetett volna nézni.
Úgy látszik, a minden hájjal megkent Theodor rávette az anyját,
hogy fogja a vasalót és így vasalja újjá azt a bankjegyet. Bizony,
a Theodor eszén nem jár túl senki! Ezt gondolták mind a vevők,
amint ott ácsorogtak és a saját szemükkel látták az
ezerkoronást.</p>
<p>De miért is tett-vett Theodor az üzletben, miért törte magát? Mi
volt a célja? Hiszen nem volt fösvény, mint az apja, nem dugta el a
pénzét a szalmazsákba. Persze ő is nagyember akart lenni, nagy
üzletember. Egyébként éppen most kapta meg a „Gosen“ margarin
ügynökségét, föl egészen Tromsőig. Ez már majdnem annyi volt, mint
egy vezérképviselet és az északi kereskedők mind Theodor boltjához
fordultak a gosenvidéki vajért, amely a gyönyörű legelők tájáról
került ki. A gyárból sugárzóan szép reklámtáblák érkeztek és ez a
színpompa valóságas paradicsommá varázsolta a bolt elsőrészét.</p>
<p>De vajjon elégedett volt-e most a boltos Theodor?</p>
<p>Jöttek az esték, jöttek az éjszakák, Theodor a magányt kereste
és álmodozott. Mikor még nem bérmálkozott és szánkázott a lejtőn,
az volt az élete legboldogabb ideje. Azóta kétségkivül senkiből
valakivé dolgozta <span class="pagenum"><a id=
"Page_11">-11-</a></span> föl magát, de közben elrabolták az
életéből őt: a leányt. Élénken emlékezett még az utolsó alkalomra,
mikor szánon hazavihette, nagy lány volt már akkor. Köszönöm,
állítsd csak oda a szánkót! mondta a lány. Kinyílt egy ajtó és újra
becsukódott. Akkor volt legutoljára. És azóta évek multak el és
Theodor nem tudott képeket festeni és nem tudott verset írni, –
Theodor tehetetlen volt. Gyakran elgondolta, hogy ha egyszer
nagykereskedő lesz belőle, ajándékot visz neki az üzletéből, valami
értékes dolgot, de gyönyörű gyapjúsállal már megjárta, mert
visszakapta a sált, azzal a kérdéssel, hogy mit akar vele? Theodor
azonban segített magán, hiszen azért volt üzletember! Azt
válaszolta, hogy ezeket az elsőrangú sálakat be szeretné vezetni
Segelfossban és azt nem tehetné előnyösebb módon, mintha a lány az
első viselője a sálfajtának. A lány azt felelte, hogy köszöni
szépen, de erre a sálhoz még nem elég öreg és – nem ment férjhez. A
tárgyalásokat egy szolgáló közvetítette.</p>
<p>Ez után a hideg zuhany után Theodor bolond lett volna, ha még
tovább is ajándékokat küldözget. S bolond volt-e Theodor? Szó sincs
róla! Időnként azért mégis félrerakott valami különösen finom árut
és arról álmodozott, hogy selyempapirba csomagolja és átküldi és
bizony elég sokáig kellett feküdniök azoknak a cikkeknek, míg a
segédek parancsot kaptak, hogy – adják csak el… Ilyen volt a
Theodor fájdalmas és alázatos szerelme. Végül mégis úgy érezte:
megtalálta a módját, hogy kimutassa a figyelmét. Ha színházi
előadás volt, küldhetett neki egy-egy színházjegyet, hiszen enélkül
a remény nélkül neki se fogott volna a színházépítésnek. De itt is
keresztezte valami a számítását! Tegyük <span class=
"pagenum"><a id="Page_12">-12-</a></span> fel, hogy
a megnyitóra elküld egy féltucat jegyet. De ha jól megfontolja a
dolgot, be kell látnia, hogy ebből őrá nagyon kicsi haszon hárul.
Mert így majd minden előadásra egy féltucat jegyet kell küldenie,
ez pedig kigúnyolna minden számítást. Theodor viszont józan koponya
volt. Úgy ám! Mert hisz arra is csak gondolnia kellett, hogy a hat
belépőjegyből ötöt mintha az ablakon dobna ki, hiszen – arra az öt
vendégre nem volt ő kiváncsi. Nem, akkor inkább köszönettel lemond
az egészről!</p>
<p>Így álmodozott és tűnődött és ült az ablakánál és átnézett a
lányhoz. A napjait az üzletek és az alkudozás kötötték le, az
estéit pedig a fájdalom és a féltékenység töltötte ki. Isten veled,
szép kisasszony, élj boldogul. Itt üldögélek az én magányos
kamrácskámban, hogy őrködjem az álmaid fölött. Hiába vagyok
semmiember ahhoz a másikhoz képest, a halálos órámig híven és
becsülettel szeretlek. Akármit rendel számomra a sors, akármilyen
utat jelöl ki, én egy szegény kis féreg vagyok, nem lázadhatok és
nem mordulhatok föl ellene. Én királynőm, ne taposs rá a féregre,
mikor ott vonaglik előtted a porban, mert hátha magadnak okozod
vele vesztét, pedig azt igazán nem kívánnám. Ami pedig azt a fiút
illeti, – üres kalász fenn hordja a fejét, – ezt egy pillanatra se
szabad elfelejtened! Én fáradhatatlanul fogok dolgozni, s ő egy
napon észreveszi majd, milyen embert tett örökre boldogtalanná.
Egyébként – vigyen el engem az ördög!</p>
<p>Másnapra megint a régi volt, tevékeny, ügyes fiatalember.</p>
<p>Mind a két keze súlyos a sok ékes gyűrűtől és gyönyörű, szürke
nyári öltönyt visel, amilyen nincs még <span class=
"pagenum"><a id="Page_13">-13-</a></span> egy a
határban. Sőt már azt is megteszi, hogy a cipőjét mindennap kiteszi
az ajtó elé, hogy megtisztítsák, aztán frissen és ragyogóan jön be
a boltba. Fenn a padlásszobában az apja mit se tud ezekről az
újításokról, gyakran megesik, hogy napokig nem látja a fiát, mert
bárhogyan is kopogtat a botjával a padlón, a fiú csak akkor jön
fel, ha történetesen ideje van. Idáig fejlődtek a dolgok. Az öreg
Per bárdolatlan férfi volt és sehogyan se fért a fejébe: miért kell
nyáron világos és télen sötét ruhákban járni. Az ember azt hordja,
ami van. De az öreg Per mégsem értette úgy a módját, mint a fia. Ha
Theodor köszönt, levette a kalapját, mint másutt szokás, nem
szólította meg az embereket és nem mondta, hogy jónapot, mert az
sehol sem előkelő. Most már odáig ment Theodor, hogy a számláira
odabiggyesztette S. E. et O. – sőt már a levelei alá is ezt
írta.</p>
<p>Mit jelentenek ezek a betűk? kérdezte Julius, a szálloda
tulajdonosa, mert az mindig ott lábatlankodott.</p>
<p>Azt te úgyse érted, felelte Theodor. Latin betűk ezek és minden
nagy cég használja ezeket a betűket.</p>
<p>Lars Manuelsen azt mondta rá:</p>
<p>Ha az én Lassen fiam itt volna, ő bizonyosan meg tudná
magyarázni.</p>
<p>Theodor kapott egy másológépet és másolókönyveket, sőt egy
tűzálló pénzszekrény is érkezett a címére, amely épen megmarad a
hamuban, ha már az egész ház tövig égett. Ebben őrizte a cég
könyveit. Ha ezt az apja tudta volna, ha tudta volna, hogy az ő
szatócsüzletéből egy cég lett és és hogy a cég könyveket vezetett!
De azért az öreg Per lelkében ott élt a sejtés, <span class=
"pagenum"><a id="Page_14">-14-</a></span> hogy az
általános fejlődés lesodorta az igaz útról az ő szatócsüzletét és a
fiát, már tudott róla, hogy Theodor egy hajórakomány halat szárít a
sziklákon és hogy ezt évenkint megismétli, nemrégiben az is a
fülébe jutott, hogy a csónakházból pompás tánctermet varázsolt és
az öreg Pernek látnia kellett, hogy az egész vonalon a finomkodás
és pazarlás szelleme fészkelődött be a házába, meg a családjába.
Itt már nem a régi, szolid, áttekinthető napi adás-vétel
uralkodott.</p>
<p>Az öreg Per a botjával ütögette a padlót.</p>
<p>Egy idő mulva feljött a felesége, boltos Perné. Az évek nem
múltak el nyomtalanul felette sem, meghízott és most már két
szolgálónak parancsolt. Bezzeg nem így volt ez a régi jó időkben,
akkor egyedül végzett el minden munkát, pedig egy egész fészket
kellett rendben tartania, telistele apró fiókákkal. Két kicsinye
vörhenyben halt meg, két felnőtt lánya kirepült a fészekből, az
egyik Henriksen kereskedőnél volt Utvärben, a másik Coldevin
konzulnál, Kelet-Norvégiában, – persze házvezetőnő, gazdasszony
mindakettő, nagyon finom dámák. Boltos Pernének most már csak egy
gyermeke volt otthon, Theodor és annak volt a legnagyobb
tekintélye. Az öregasszony csöndesen és magábavonultan tett-vett a
házban és sohase sietett többé, most már akkor sem, ha a férje a
botjával verte a padlót. Idáig fejlődtek a dolgok. Az asszony
óvatosan kívülmaradt a bot ütőkörén és annyira merész lett, hogy
még azt is megkérdezte, miért kell úgy kopogni és olyan lármát
csinálni egyáltalában?</p>
<p>Az öreg Per ezúttal se volt közlékeny hangulatban, egész
életében nem sok beszélnivalója volt a feleségével és ha volt is, a
tekintete kemény lett és parancsoló. <span class="pagenum"><a id="Page_15">-15-</a></span></p>
<p>A Theodor jőjjön fel!</p>
<p>Az attól függ, hogy van-e ideje Theodornak, felelte az
asszony.</p>
<p>Bizony, ez a szédületes fejlődés boltos Pernét is magával
ragadta, ő is finomabb modorban beszélt és igyekezett vonzóvá tenni
a társalgását. De ez se tette szelídebbé a boltos Per
tekintetét.</p>
<p>No, én majd elintézem, hogy ideje legyen! kiáltott az öreg és a
botja után kapott.</p>
<p>Még mindig el tudta hajítani a botját valaki után, ez a
lehetőség még fennállt, ezen a módon még érvényt szerezhetett az
akaratának. Boltos Perné tehát gyorsan kiment az ajtón.</p>
<p>Az öreg ember pedig ismét kinyújtózott az ágyban. Így feküdt már
az évek végtelen sora óta az egyik oldalára bénán, betegen és
bosszúsan, időnként egészen magánkívül a felháborodástól, máskor
viszont a földresújtottan és kétségbeesve. Ez az utolsó nyár még
jobban aláásta az egészégét, a szelleme gyöngébb lett, a kedve
pedig mind rosszabb. A rendes étkezés már nem volt elég arra, hogy
életben tartsa. És mire is jó az evés, ivás? Csak arra, hogy
meghosszabbítsa ezt az állapotot, holott a legjobb lenne gyökeresen
végét szakítani. Boltos Per azért ugyancsak tiltakozott volna az
ellen, hogy az élete gyertyája kialudjon. Nehéz harca volt vele az
életnek? Ő állta a harcot, úgy ám! Ameddig egy szikra erőt érez
magában, addig élni akar, egyik évet a másik után és a felesége,
sőt a fia is a kortól megtörten szálljanak a sírba, mielőtt ő
végleg behúnyja a szemét. De úgy ám! Ő győzni akart az életen,
diadalmaskodni. Ó, micsoda diadalordítás lenne az, ha már
<span class="pagenum"><a id=
"Page_16">-16-</a></span> betöltötte volna a századik évét is és
ujra át kellene vennie a boltot, mert a fiát már elerőtlenítette az
aggkor.</p>
<p>Sírnia kellett. Mintha bizony kevés könnyet ontott volna már
eddig is! Most íme, újra megkapta az üzlet az italmérési engedélyt,
anélkül, hogy ő beleavatkozott volna. És ki látta gondját a
szirupos hordónak a pincében, ki tisztította meg a súlyokat, hogy a
rozsda ki ne verje és hogy nehezebbek ne legyenek, mint kell? Ó,
hogy itt kell feküdnie egy helyben tétlenül és halott az egyik
oldala és csak hallgatja maga alatt a boltot! Mennyivel jobb lett
volna lemetszeni ezt az oldalát és külön eltemetni, hogy
megszabaduljon tőle az ember, hiszen így csak költséget okoz és
terhére van. Az öreg Pernek egyáltalán nem ment a fejébe, hogy mi
hasznára van ez a béna oldala, pedig meg kellett volna gondolnia,
hogy azzal együtt mégis csak inkább feküdt nyugton az ágyában, mint
nélküle és mégis csak bajosan tudta volna nélkülözni, ha fel akart
emelkedni, vagy ülni az ágyában.</p>
<p>Theodor nem jön. Úgy látszik, nincsen ideje! No, majd
meglátjuk!</p>
<p>Boltos Pernek még elég ereje van az egészséges kezében. Megragad
egy széket és teljes dühvel a földre sújtja. Ezt már meghallani
odalent a boltban is, tisztán ki lehet venni a bolt egész
környékén, a boltos Theodor tehát véget akar vetni a dolognak és
időt szakít magának, hogy felmenjen az apjához. Most már nem húzza
le előzőleg a gyűrűket az ujjáról, hanem teljes díszben lép be a
szobába, az apja pillantása azonban attól se lesz szelídebb.
<span class="pagenum"><a id=
"Page_17">-17-</a></span></p>
<p>No, mégis került annyi időd, hogy fel tudtál jönni
nagynehezen?</p>
<p>Theodor bosszúsan válaszolt:</p>
<p>Nem tudom megérteni, hogy miért akarod beszakítani a házat. Mit
akarsz tulajdonképen?</p>
<p>Az apa egy ideig némán ül az ágyban. Borotválatlan, a feje
kopasz, az arca állati, az alsó ajkát magasra húzza és a fogát
csikorgatja. Ó, egyáltalán nem kellemes látvány.</p>
<p>Hohó, hogy mit akarok? Én csak fekszem itt és kopogni
merészeltem a padlón, drága fiam, – te taknyos! Megijesztettelek
talán? Mutasd csak azt a sok ékszert, – persze telik az üzletből!
Volna egy szavam a nagyságos úrhoz, – hozzád, te kutya kölyök.
Nagyon is előkelő vagy. Megmutatom én neked, hogy még port
törölgetni se vagy elég jó. És az anyád szintén megijedt, úgy
látszik? Merészeltem a padlón kopogni és megrémült tőle az én
gyöngyöm, drágaságom! Mit állsz itt, mint egy kőszent? Ülj le
azonnal, – az ördög bujjék beléd!</p>
<p>Theodor azonban nem ült le, az apja tombolt és még mindig
fennforgott az a lehetőség, hogy a botját utánahajítja. Theodor az
ablakhoz állt, az volt a legbátorságosabb hely, az öreg aligha
kockáztatta meg, hogy betörje valamelyik ablaktáblát. Theodor
egyébként se volt félénk, nem volt gyáva egy csöppet sem, legény
volt az a talpán!</p>
<p>Az apa sercintett egyet és azt mondta:</p>
<p>Az ördög bújjék beléd, – megérkezett már a gyufa?</p>
<p>Theodor már egyáltalán nem törődött a gyerekes tervvel, azért
egyszerűen és szárazon azt felelte: Nem! <span class=
"pagenum"><a id="Page_18">-18-</a></span></p>
<p>Azt mindjárt észrevettem! bólintott az apa. A gyufa tehát
nincsen itt. Hát sót rendeltél-e vajjon?</p>
<p>Nem!</p>
<p>Az öreg Per ebben a pillanatban kénytelen volt megállapítani,
hogy teljesen háttérbe szorult, a fia még csak nem is tesz úgy,
mintha engedelmeskedni akarna neki. Na! Az egészséges kezével
hatalmasat üt az ágy oldalára és azonnyomban hangosat kiált,
megsértette a kezét és abban a pillanatban elsenyved és kihal az
egész keze, az ujjától kezdve a csuklóján át, fel a válláig. És azt
érzi, hogy most már mind a két oldala mintha ólomból lenne.</p>
<p>Mi… mi ez? A sérült keze okozza-e az a tátongó karcolás?
Bagatell az egész, semmi más! Előrehajlik, szeretne a sebbe
beleharapni, de nem ér odáig, csak nézi, nyujtja mohón a nyelvét
utána és magában morog. Őrült, állati viselkedés. Az öreg Per már
tehetetlen. Jó, de legalább ne tudja meg és ne lássa senki! Majd a
vállával tesz heves mozdulatokat, mintha csak kényelmetlenül
feküdnék és rajta mulna, hogy változtasson rajta. Az egyik béna
kezével nagynehezen a másik felé üt, a keze puha és engedelmes,
elomlik, mint a kovász. A keserűség tengere zúdul fel a lelkében,
de elég férfi, hogy visszafojtsa. És megszólal, – úgy beszél,
mintha az elemekhez intézné a szavát, a tengerhez és a
mennydörgéshez.</p>
<p>Fel akarok osztani mindent, a lányok is kapják meg a magukét,
mielőtt még mindnyájunkat tönkretennél!</p>
<p>Persze nem a lányaira gondol, ez csak kitünő ürügy volt a
számára, hogy előhozakodhasson az egész dologgal. <span class=
"pagenum"><a id="Page_19">-19-</a></span></p>
<p>Én is kiveszem a rámeső öregrészt, mondta és azt akarom, hogy
mindez írásban is meglegyen.</p>
<p>Theodor nem válaszolt.</p>
<p>Nem hallod? ordított az öreg. Jőjjön fel az ügyvéd!</p>
<p>Theodor elment.</p>
<p>Micsoda ostobaság! Még hogy az ügyvéd jőjjön ide! Mire jó az:
felosztani az örökséget? Ez annyit jelentene, mint forgácsokra
tépni a boltot, lebontani az egész épületet. Sőt ellenkezőleg! Mi
még telket vásárolunk hozzá, kérem szépen és meg fogjuk
nagyobbítani az üzemet! Az ügyvédért nem kell elküldeni, az apa
pedig úgyis béna és maga nem mehet az ügyvédért. Hadd múljék el
néhány nap, amíg megfeledkezik az egészről.</p>
<p>Az persze még mindig megeshetett, hogy az apa ordítozni kezd,
valamelyik járókelő meghallja és idehozza az ügyvédet. Ez csakugyan
nem lehetetlen. De nem baj, – akkor Theodor majd Holmengraa úrral
beszél, az már nem egyszer megszelidítette az öreget azelőtt is, ha
ilyen dührohamokat kapott. És ha már minden kötél szakad: vigyázzon
az öreg magára, mert még a bolondok házába is kerülhet!</p>
<p>Így múltak sorban a napok.</p>
<p>Theodornak vadászterület volt az élet, egy hatalmas mező, az ő
keze elért jobbra és balra és a vasszorgalmat mindenütt siker
koronázta. A színház, mint táncterem, kitünően beütött, szombat
esténkint keményen állt a bál és a fiatalság egészséges életörömmel
táncolt kivilágosvirradatig. A halak is kitünően száradtak a
sziklákon, két hét se kellett hozzá és az egész hajórakományt már
fel lehetett hordani a yachtra és <span class="pagenum"><a id="Page_20">-20-</a></span> útnak indítani, az ujra sok
pénzt jelentett, – még azután is, hogy az előleget levonták, – sok
pénzt az üzlet fejlesztésére és az élet kényelmének a növelésére.
Thodor egy hatalmas gramofont szerzett be. Kezdetben a színházban
állt és ott játszott és a szomorúságnak egész felhője repült szét a
lelkekben, ha fölzendült rajta a „Koronázási Induló“ vagy az
„Emlékszel-e?“ Valami hatalmas munkakedv dolgozott benne, nagyot
szeretett volna végbevinni. Ha előkelő dolog lenne a körhinta,
akkor hozatott volna egyet, nagyot, szépet és egy hangos kintornát
is hozzá. Ez aztán szerzett volna pénzt eleget! De egy körhinta
mégis csak ordináré dolog volt, falusi vásárokra emlékeztető.
Theodor inkább egy mozgóképszínházra vágyott, más városban is
vannak ilyenek és az effélével még több pénzt lehet keresni! Ó, mi
mindent nem lehetne megteremteni Segelfossban!</p>
<p>Mikor híre járt, hogy Rasch ügyvédnél előkészületek folynak egy
hatalmas kerti ünnepélyhez, azt mondotta a boltos Theodor, hogy
fütyül az egész ünnepélyre és minden vele járó mulatságra. Tudott
egy közeli kirándulóhelyet, ott volt egy kis kunyhó is, milyen
nagyszerű dolog lenne oda kirándulásokat szervezni, elvinni a
gramofont és büffét felállítani. Csak az uraságok közül sikerülne
valakit rábírni a részvételre!</p>
<p>Egy nap azonban Theodor mégis elvetette a sulykot.</p>
<p>Mikor a gramofon a színházban játszott, kellemetlenül sok ember
gyülemlett fel odakint és mind az ablakhoz nyomták az orrukat.
Alapjában véve nem is volt semmi értelme, hogy a gramofon zenéjét
egyedül élvezze, mikor már kezdettől fogva az volt a szándéka,
<span class="pagenum"><a id=
"Page_21">-21-</a></span> hogy az egész várost elkápráztassa vele.
Hm, mi lenne, ha odavinné a boltjába? Sok embert vonzana oda és
szaporítaná az üzleteit, neki pedig közben fényes alkalma nyilna
mindenkinek az orra alá dörzsölni, hogy egész kis vagyonába került
ez a gramofon, sőt megmagyarázhatná a szerkezetét is. Az embereknek
a szemük-szájuk elállna.</p>
<p>És haza is vitte a gramofont, felhúzta és aztán játszott
rajta.</p>
<p>Az embereknek csakugyan elállt a szeme-szája. De fönn a
padlásszobában azonnal nyugtalanság keletkezet, a bot alaposan
kopogott a padlón.</p>
<p>Mert az öreg Per nem vesztette el még minden erejét az
egészséges kezében, csak elzsibbadt az utolsó tombolása idején, de
azóta ismét visszatért belé az élet és ugyanolyan hangosan tudott
kopogni, mint azelőtt. A nyitott sebre mit sem adott, még egy
rongyot se kötött rá, hagyta, hogy legyen, amint van. Természetesen
a seb ujra felszakadt és vérezni kezdett, ahányszor csak ütött
egyet a bottal a padlón, de még ha egészen felszakad is, csak
tessék!</p>
<p>Ejnye no, micsoda zene ez oldalenn a boltban? Itt már csakugyan
van ok a kopogásra. A bot nem tette meg a hatását, most már a
székhez kellett folyamodni. Semmi válasz, csak a zene szólt ott
lenn tovább. És ekkor történt valami: az öreg Per ordítozni
kezdett. Micsoda ordítozás volt az! Csak egy magányos ember, – vagy
egy állat tud így ordítani!</p>
<p>De az öreg Per már hosszú évek óta nem volt lenn a boltban,
senkise emlékezett már rá és senkise respektálta eléggé. Amint
tehát Tehodor a fejét csóválta és leállította a gramofon tányérját,
az emberek bosszankodtak <span class="pagenum"><a
id="Page_22">-22-</a></span> rajta és olyasmit mondtak, hogy úgy
látszik, vannak, akik nem bírják a muzsikát, sőt a kutyák meg is
vadulnak tőle.</p>
<p>Az öregnek már nincs ki a harminckettő! mondta Theodor
titokzatosan.</p>
<p>Theodor most már biztosra vehette, hogy bekövetkezik a régen
várt eshetőség: az apja rátért az ordítozásra, ez előbb-utóbb
magára vonja valamelyik járókelő figyelmét, az ügyvédet mégis csak
elhozzák, Theodornak pedig szerfölött kellemetlen lett volna
ezidőszerint, ha felosztják a családi vagyont. Ez a felosztás
évekkel vetné vissza az ő munkája eredményét, ha ugyan egészen
tönkre nem tenné! Még akkor is vesztene a tekintélyéből, ha a
testvérei bent hagynák az üzletben a leányrészt, akkor is
úgyszólván egy üzletvezető rangjára sülyedne le. Pedig hát a húgai
azonnal követelnék a pénzüket, szükségük volt rá, a tavasz meg az
ősz mindig drága évszakok a nők számára. Ilyenkor félócska ruhákat
küldözgettek haza, a kövér, öreg anyjuk ugyan nem hordhatta őket,
de legalább büszkén mutogatta és aztán szétoszthatta a szomszéd
szolgálók között.</p>
<p>Theodor azt forgatta a fejében, hogy vajjon nem lehetne-e az
apját tűzzel-vassal megfékezni. Hallod-e, apa, mondta magának csak
úgy gyakorlatképen, miközben fölment a lépcsőn az öreg szobájába.
Hallod-e, ha mégegyszer így ordítozol, számíthatsz rá, hogy a
bolondok házába csukatlak. De azért mégse volt egészen az ínye
szerint ez a beszéd, ezt érezte azonnal, amint az apja szobájában
állt. Sőt már odakinn a folyosón kétségei támadtak, sikerül-e
vajjon erőszakkal meghajlítania az apja konokságát, végre is nem
emberrel volt itt <span class="pagenum"><a id=
"Page_23">-23-</a></span> dolga, hanem egy önfejű ronccsal, vagy
ágyhoz kötött őrjöngővel. Nem volt más hátra, mint szépszerével
közeledni hozzá. Theodor összeráncolta a homlokát:</p>
<p>Úgy kiabálsz, hogy az emberek ijedtükben kiszaladnak a
boltból.</p>
<p>Az öreg szemmelláthatólag nem volt elégedetlen ezzel az
eredménnyel.</p>
<p>Ahá, megijedtél? kérdezte.</p>
<p>Mindenki aziránt érdeklődik, hogy vajjon a bolondok házába
akarsz-e kerülni.</p>
<p>Boltos Per megvonaglott, valóságos rohamot kapott, – igen, de
csak jókedvében, tiszta gyönyörűségében. Theodor figyelmét nem
kerülte el, hogy az apja szája körül villámgyors mosoly jelentkezik
és azonnal belátta, hogy baklövést követett el, amikor az őrültek
házát említette.</p>
<p>Az apja minden kerülgetés nélkül rátért az üzleti dolgokra:</p>
<p>Megveszed-e a gyufát, vagy nem?</p>
<p>No, talán így biztosíthatja a nyugalmát! Ez a spekuláció ugyan
régimódi volt és kicsinyes, de Theodornak adnia is kellett valamit,
ha követelni akart. Ezért azt felelte:</p>
<p>Rendben van, majd hozatok gyufát, ha te úgy gondolod, hogy az
üzlet.</p>
<p>És sót is hozatsz?</p>
<p>Igen, mondta Theodor.</p>
<p>Csakugyan, most még tél előtt sót beszerezni nem is volt olyan
rossz számítás, azért is egyezett bele olyan készségesen. Az egész
sószállítmányt továbbíthatná a lofoteni halászoknak most azonnal,
vagy pedig beraktározhatná <span class="pagenum"><a
id="Page_24">-24-</a></span> tavaszig és akkor jobb áron adhat túl
rajta a finmarkeni halászoknak.</p>
<p>Ha azonban arra számított, hogy apja az engedékenységét
hasonlóval fogja viszonozni, akkor nagyon csalódott.</p>
<p>Most pedig küld ide az ügyvédet, mondta az öreg.</p>
<p>És most gonosz volt a boltos Per és biztosra vette a győzelmét,
diadalmasan nézte végig a fiát: hiszen tudott ő még ordítani!
Megvan tehát a bűvös szer, ezentúl mindig rendelkezésére fog állni
egy elsőrangú, hatalmas ordítás, ahányszor csak szükség lesz rá. Az
asszony meg a fia, kénytelenek lesznek várni és figyelni és félni
ettől az ordítástól.</p>
<p>Hm, mondta Theodor, csak hogy időt nyerjen. Néhány hét mulva a
halakat be lehet raktározni. Mikor a yacht visszatér, rakományként
hozhatna magával sót is. Ha az idő ilyen kedvező marad, akkor a
tetőn helyezhetjük el a gyufákat.</p>
<p>Ezt a zenét nem akarom többé hallani a házban, mondta az
apa.</p>
<p>Nem, nem, felelte Theodor.</p>
<p>Holnap pedig – jöjjön az ügyvéd.</p>
<p>Ez volt az utolsó szava. Egy ilyen önfejű emberrel igazán nem
lehetett zöldágra vergődni. Míg az öreg Per vissza feküdt az ágyába
és ott vihogott magában, a fia nehéz gondok súlyával a lelkében
ment le az üzletbe. De azt már biztosan tudta, hogy sót és gyufát
nem fog vásárolni. Az ördögbe is, – azt már nem teszi!</p>
<p>Lenn egy távirat várta, – Didriksentől? Igen, Didriksen, a
Didriksen &amp; Hybrecht cég utazója. Visszatérő útjában több napig
kellett Utvärban pihennie a hajójával, sok kellemetlensége volt és
a hajója is megsérült, <span class="pagenum"><a id=
"Page_25">-25-</a></span> de okvetlenül beszélni akar Theodorral,
lehetőleg még ma éjszaka.</p>
<p>Na lám! Csakhogy Theodor nagyon rossz kedvében volt, az út pedig
kissé hosszúnak ígérkezett. De csakhamar úgy érezte, hogy ez a
távirat fölélénkíti és hogy az út valami kellemeset tartogat a
számára. Miről lehet szó? Fogalma sincs róla! Mindenesetre elodázza
néhány napig azt a dolgot az ügyvéddel, mert hiszen az ügyvéd mit
se tehet itt nélküle. Kornelius boltossegédet felküldte a
távirattal az apjához és megüzente neki, hogy az ügy nagyon
fontos.</p>
<p>Körülbelül egy órát ment már a kerékpárján, amikor Florinával,
az ügyvéd szobalányával találkozott. A lány elállta az út közepét,
mintha csak őt akarná feltartani. Mikor a férfi leszállt a
kerékpárról, megkérdezte tőle:</p>
<p>Kíván tőlem valamit?</p>
<p>Én? Nem! felelte Thedor és csodálkozott.</p>
<p>Ó, ez a Florina együtt fejlődött Segelfossal és kigyót-békát
kiáltottak rá a városban. De Theodornak vevője volt, állandóan nála
vásárolt mindenféle ruházati cikket.</p>
<p>Nem, mondta Theodor mégegyszer. Nem akarok tőled semmit. Hol
voltál?</p>
<p>Utwärbe rándultam át egy kicsit.</p>
<p>És jó az út?</p>
<p>Olyan, mint itt, felelt a lány. Ön is Utvärbe igyekszik?</p>
<p>Igen, – honnan tudod?</p>
<p>Ó, csak úgy gondolom, felelte Florina.</p>
<p>És ezzel ismét a szájára húzta a kendőt, mert az ajka eddig
födetlen volt. <span class="pagenum"><a id=
"Page_26">-26-</a></span></p>
<p>Theodor nekikészülődött, hogy újra felszálljon a kerékpárra.</p>
<p>Sejtem, hogy kihez készül Utvärbe, mondta a lány.</p>
<p>A ravasz fiatalember csakhamar rájött az igazságra: Florina
alkalmasint hallott valamit harangozni arról, hogy Didriksen
Utvärben lehet és ott gyorsan felkereste a kereskedőt. Valószínűleg
egy kis nézeteltérésre is került a sor kettőjük közt. Persze,
Florina szerencsétlen lány, akivel csúnyán elbántak, – azért
kereste fel Didriksent, hogy ezt elmondja neki. Mert ezt már mégse
lehet némán eltűrni. Neki senkije sincsen, nem bízhatik senkiben,
csak önmagában és ha valaki első virágzó ifjúságában elveszi az
ártatlanságát…</p>
<p>Hiszen már megvan a takarékkönyved, vetette közbe Theodor.</p>
<p>… Elveszi az ártatlanságát, úgy annak ő maga lássa a kárát. Most
tehát Theodor, aki jó és befolyásos ember, legyen szíves és szóljon
egy jó szót az érdekében. Legjobban szeretném egyszerre megkapni a
járandóságomat, mondja lány, akkor legalább tudom, hogy mim van.
Mert egy ilyen utazó úr olyan, mint a vándormadár, sohase tudja az
ember, merre keresse. De meg különben is, közben egyszerűen
meghalhat, vagy eltűnik.</p>
<p>No jó, de hiszen neked van már egy takarékkönyved, mondta
Theodor és aztán: nem vagy te már a vältai Nils jegyese?</p>
<p>Nils? Nem, ő szakított velem.</p>
<p>Bolond ez a Nils, bolond, mondta Theodor.</p>
<p>Akármi legyen is, bizonyos, hogy nem számíthatok másra, csak
önmagamra. Gondoljon rám, hogy milyen nyomorúság vár engem a
világon és szóljon az érdekemben… <span class="pagenum"><a id="Page_27">-27-</a></span></p>
<p>Majd elmondom neki a dolgot, mondja Theodor. De fogalmam sincs
róla, hogy mit akar tőlem, alkalmasint üzleti ügyben kéretett.</p>
<p>Tulajdonképen nem volt elégedetlen ezzel a megbizással, mert sok
tiszteletre és bizalomra vallott, esetleg valami proviziót is
jelentett, – igen, ez egyáltalán nem lehetetlen. Továbbhaladt a
kerékpárján, míg egy utväri csónakossal nem találkozott, aki a
Didriksen hajójára vitte.</p>
<p>Didriksen úrnak vendégei voltak, a hajószalón csupa ragyogás és
nevetés, helybeli lányok, néhány úr, – ő maga is eléggé jókedvű
volt. A szakácsot frakkba és fehér cérnakeztyűbe bújtatta, hogy
tiszteségesebben szolgálhassa ki a közönséget.</p>
<p>Hát a távirászt nem hozta magával? kiáltotta. Akkor hadd
üdvözöljem önt egyedül. Parancsoljon, kérem, egy pohárkával vagy
akár kettővel. De mi van a távirásszal? Nem hallott róla semmi
újat? Mester, maga megírta a táviratot és megfeledkezett – hogy is
hívják csak? – Baardsenről! Az ördög vigye el magát, mester! Az egy
csodálatraméltó ember, bezárkózik Segelfossban és ott
berozsdásodik. De azért üdvözlöm önt, Jensen úr! Nagyon köszönöm,
hogy eljött! Már csak önre vártunk, a mester végre ismét
összetákolta a gépet, holnap reggel felszedjük a horgonyokat.</p>
<p>Miután Theodor felhörpintett néhány pohárkával, Didriksen úrnak
eszébe jutott, hogy mondanivalója van a számára, felvezette a
fedélzetre és ott hevesen kezdett beszélni:</p>
<p>Nahát, ez a segelfossi út nagyon drága mulatság volt nekem. Az a
lány ma betoppant ide, könnyek voltak a szemében és valami
gyapjúkendő a szája előtt. <span class="pagenum"><a
id="Page_28">-28-</a></span> Mi az? kérdem. Ez, meg ez! Persze,
persze, mondom én, itt aztán nem segít már semmi. – Igen, mondja ő,
de legalább ne hagyjam őt elveszni a nagy nyomorúságában. – Nem. –
És, hogy ne vegyem le róla a kezemet. – Nem. – Igen, de hogy valami
csekélységet talán mégis kaphatna tőlem. – Természetesen. – Hogy
nem lehetne-e inkáb egyszerre, mondja ő, akkor legalább nem tudja
meg a hatóság. – Ezer menykő, feleltem én, nagyon eszes lány vagy
te, akkor legalább nem kell semmi írás és én is a hátam mögött
tudom az egész dolgot. Hát mennyiben egyezzünk meg? – Kétezer
koronában, mondja ő.</p>
<p>Didriksen úr Theodort figyelte, hogy lássa, milyen hatással
vannak rá a szavai.</p>
<p>Ostobaság! mondta Theodor.</p>
<p>Ostobaság, ezt mondta a gépmester is, mert neki is elmondtam
mindent. De azért szerettem volna előbb önnel beszélni, azért
nagyon köszönöm, hogy eljött. A dolog úgy áll, hogy minden
biztosíték nélkül még sem adhattam át neki egy ekkora összeget,
Segelfossban meg nem szerettem volna mutatkozni. Ezért táviratoztam
önért és mégegyszer köszönöm, hogy eljött.</p>
<p>Szívesen tettem.</p>
<p>Köszönöm, – csakhogy a dolog kissé bonyolult. Ostobaság, mondja
ön. Persze, ebben igaza van. De én mégse vihetem a végsőkig a
dolgot, mert megtudhatná a menyasszonyom.</p>
<p>Hát ön vőlegény?</p>
<p>Természetesen. Odafenn északon eljegyeztem egy konzulnak a
lányát, – ejnye, hogy is hívják csak na, ki látott ilyet. Azt a
gazdag embert gondolom ott fenn, Finnmarkenban, Hvalspäkben, az
egyetlen lánya, idenézzen! <span class="pagenum"><a
id="Page_29">-29-</a></span> És Didriksen úr egy női fényképet vett
elő a tárcájából és megmutatja. Az állt alatta, „a te Ruthod“. –
Látja, kérem, mondta Didriksen úr, ez a lánya neki, az ő neve
sehogyan se jut eszembe. Ez a lány megtudhatna valamit a dologról,
annak pedig nem szabad megtörténnie.</p>
<p>Nem is fogja megtudni, bizonykodott Theodor.</p>
<p>No igen, igen, de látja kérem, mégsem egészen lehetetlen. Annál
is kevésbbé, mert az a lány… az a segelfossi lány… Szóval, úgy áll
a dolog… a lány csakugyan tetszett nekem, mert olyan eszesnek
látszott és hát akkor… megmutattam neki is a fényképet. Nem. Ez
nagy ostobaság volt, úgy-e?</p>
<p>Nem tudom.</p>
<p>Hát, a mester azt mondja, igen nagy ostobaság volt. Való igaz,
hogy megkínáltam egy pohár borral, mert olyan csinos és okos volt,
és közben valahogy megmutattam neki a fényképet. Ruthnak hívják!
mondta ő és megnézte jól a képet. Igen, Ruthnak! mondtam, és
remélem, belátja, hogy ennek a nagyszerű lánynak semmit se szabad
megtudnia a dologról. Ezt aztán méltányolta is, és éppen ezért ne
kerüljön pörre vagy ilyesmire a dolog, mondta. Előbb azonban Jensen
úrral szeretnék beszélni, mondtam én.</p>
<p>Theodornak az volt a véleménye, hogy az összeg fele, ezer
korona, több az elégnél.</p>
<p>Igen, de akkor a dolog nyilvánosságra kerül, és mindenki az én
vagyoni viszonyaimba akarja majd dugni az orrát, és akkor a
legnagyobb kártérítési összegre ítélnek. Meg egyébként is, – nem
vagyok én rossz ember és nem akarok kibújni a dolog alól. Ezer
<span class="pagenum"><a id=
"Page_30">-30-</a></span> korona mind a tizenöt évre, – hiszen az
nem is húsz őre egy napra, ruhára és ellátásra.</p>
<p>Theodor oldalról nézett fiatal barátjára: az öreg, kipróbált
kereskedőház könnyelmű fiának olyan értékes tulajdonságai voltak,
hogy Theodor alig érte fel őket ésszel. Az ő öröksége egészen más
természetű volt, nap-nap után és évről-évre mérsékelnie kellett a
saját igényeit, és a mások javaira törekedni.</p>
<p>Természetesen, ebben igaza van! szólalt meg hirtelen, mintha ez
lenne az ő véleménye is. És most már meg is mondhatom önnek:
útközben találkoztam a lánnyal. Megkért engem, hogy járjak közre az
érdekében.</p>
<p>Úgy. De látja kérem, a dolog bonyolult egy kissé. Amikor
Segelfossban együtt voltunk azon az estén, talán emlékszik még, –
akkor az a… ejnye, hogy is hívják csak? Igen, az a Baardsen, a
távirász… beszélt róla, hogy egy férfi tizenkét heti távollét után
ismét hazatért és akkor a kedvesét úgy találta, hogy már három hete
egy gyapjúkendő volt a szája körül és a fogát fájdította. Nem
emlékszik?</p>
<p>De igen.</p>
<p>Vajjon nem erre a lányra célzott-e véletlenül? Ez jutott ma az
eszembe.</p>
<p>Lehet, hogy őrá célzott, mondta Theodor, mert igazságos és
korrekt akart maradni. De nem tudom. Ön természetesen nem akar
kimerítőbben foglalkozni ezzel az üggyel?</p>
<p>Nem. De mégis csak buta dolog, ha az embert lóvá teszik. Ezért
szerettem volna önnel együtt a távirászt is idekéretni. Bár
tulajdonképen örülök, hogy nem jött el, mert alighanem megkérdeztem
volna tőle. De azért ne gondolja, hogy a dolog így már világos.
<span class="pagenum"><a id=
"Page_31">-31-</a></span></p>
<p>Még így se világos?</p>
<p>Nem. A mester azt állítja, hogy a lánynak kutyabaja sincsen.</p>
<p>Tessék? kérdezte Theodor, és őszintén elcsodálkozott.</p>
<p>A mester tudniillik egy minden hájjal megkent, tapasztalt fickó,
és utánam még sokáig beszélgetett a lánnyal, – egyébként az
óraláncát is neki ajándékozta, – és azt mondta, hogy a lánynak
éppen annyi baja, mint nekem vagy neki.</p>
<p>Hallgatás. Theodor elgondolkozik és aztán megszólal:</p>
<p>Vajjon csak tettetné a dolgot? Elvégre is – a kedvesét
mindenesetre elvesztette…</p>
<p>Csakugyan, nevetett Didriksen úr, azt elmesélte nekem is.
Csakhogy itt mérlegelni kell: vajjon mi ér többet, a pénz vagy a
szerelem. És egyébként is: a kedvese éppen a pénzéért még
visszatérhet hozzá.</p>
<p>Egy takarékkönyve már van, gondolja magában Theodor, mégis csak
ördögadta kis boszorkány az!</p>
<p>Hirtelen határozott hangon felkiált:</p>
<p>Egy őrét se fog ön fizetni!</p>
<p>De aztán ismét habozó lesz és újra elmerül a gondolataiban, majd
hozzáfűzi:</p>
<p>Magam is úgy cselekedtem volna, mint ön: fizettem volna, hogy
ezzel elintézzem az ügyet. Ha azonban zsarolásról és
kiszipolyozásról van szó, akkor már egészen másként áll a bál.</p>
<p>De értse meg, hogy nem juttathatom pörre ezt a dolgot.</p>
<p>Nem, ismeri el Theodor, ezt csakugyan nem teheti. <span class=
"pagenum"><a id="Page_32">-32-</a></span></p>
<p>Aztán ismét elgondolkozik. Egyszerre csak kómikusnak tetszett
neki az egész história és azt mondja:</p>
<p>De az ördögbe is, ön csak nem fizethet, mielőtt még a gyerek a
világra születik. Pedig az talán meg se születik soha.</p>
<p>Nagyon helyes! feleli Didriksen úr. És éppen ezért kérettem önt
ide. Talán nagyon ravasz az a lány, – ejnye, hogy is hívják
csak?</p>
<p>Florina.</p>
<p>Florina, igen. Szóval, lehet, hogy nagyon ravasz. Azért én a
pénzt az ön kezeibe teszem le, Jensen úr, neki is így igértem.
Akkor ő mégse jut a pénzhez, mielőtt az ideje el nem érkezett.
Beszéltem a dologról a mesterrel is, mert az egy minden hájjal
megkent, öreg róka. Ha megkapja is a lány a pénzt, erről akkor
lehet szó, ha föltétlen hallgatást ígér, még pedig írásban és
hiteles tanuk előtt, – különben előlről kezdi az egész históriát
még egynéhányszor. Mindent írásban kell vele elintézni.</p>
<p>Nagyszerű! kiáltotta Theodor és a szemei villogtak.</p>
<p>Vajjon mi ragadta el annyira ebben a pillanatban? Valami titkos
terv rejtőzött talán az agyában, amelyre most hirtelen világosság
derült?</p>
<p>– Jól van! mondta Didriksen úrnak. Majd én megőrzöm a pénzt és
eligazítom a dolgot Florinával. – afelől nyugodtan alhatik.</p>
<p>Igen, éppen ezért kérettem önt, hogy legyen szíves, magyarázzon
meg neki mindent és lehetőleg tömje be a száját.</p>
<p>Theodor azt felelte:</p>
<p>Meg is teszem. Minden az ön kivánsága szerint fog történni.
<span class="pagenum"><a id=
"Page_33">-33-</a></span></p>
<p>És ott maradt reggelig a hajón és aludt, míg a többiek
mulatoztak. Az ifjú Didriksen úr, úgylátszik, még nem fizetett elég
tandíjat, szerette az élet örömeit, kereste és meg is találta őket
mindig. Fiatal volt és szép, mint egy herceg, úgy vegyült el a
vendégei közt és játszotta a szeretetreméltó házigazda szerepét
egész éjszaka. Négy órakor a korhelylevest szolgálták fel.</p>
<p>Parancsoljanak hozzálátni! mondta a házigazda udvariasan és
figyelmesen, mint mindig.</p>
<p>A szakács felváltotta a fehér keztyűjét, a mester harmonikázott
és mindenütt csupa öröm, minden pillanatban valami jókedvű
ötlet.</p>
<p>Aztán fölkerekedett az egész társaság, a vendégek a csónakjaikba
szálltak és a partra eveztek. Fiatalok voltak és tüzesek és egy
átmulatott éjszaka állt mögöttük. Még pedig minden nyom nélkül!
Csak az kellett volna, hogy meglássák rajtuk! A szárazföldről még
egyszer ünnepélyesen integettek a hajó felé.</p>
<p>Húsz év mulva talán visszaemlékeznek majd erre az éjszakára és
majd mosolyognak. És harminc év mulva már bosszankodni fognak, ha
tudomásukra jut, hogy fiatal emberek átmulattak egy egész
éjszakát…</p>
<p>És ha bekövetkezik az az eset, hogy… hogy önnek semmit se kell
fizetnie, akkor mi lesz? kérdezte Theodor.</p>
<p>No, a leány végtére is eszes nő volt, a maga módján és csak
engem akart megvédeni a hatóságok elől, mondta Didriksen úr és
könnyű mosoly suhant át az ajkán. Nem forgathatjuk ki mindenéből.
Egyébként nem viselkedett éppen valami nagyon tisztességesen… hát
akkor fizesse neki a felét! <span class="pagenum"><a
id="Page_34">-34-</a></span></p>
<p>Mikor Theodor hazaérkezett, odalépett az apja elé és azt
mondta:</p>
<p>Itt volt már az ügyvéd?</p>
<p>Olyan vastagon bélelt pénztárca volt a zsebében, hogy bátran
megkockáztathatta ezt a kérdést.</p>
<p>Az apjának leesett az álla, de volt oka kételkedni a kérdés
komolyságában.</p>
<p>Tegnap el kellett utaznom, mondta Theodor. Most azonban már
jöhet az az ügyvéd. Nem áll semmi az útjában, – ha még eddig nem
volt itt.</p>
<p>Az apa gyanakvó pillantásokkal mérte végig a fiát és azt mondta
neki: Ó, te méregzsák!</p>
<p>Az öreg Per kissé tanácstalan volt. Lehetséges, hogy elvesztette
volna a fölényét? No, azt még meglátjuk! A sok áthevert esztendő
semmi esetre se vált javára! Minden nappal veszített valamit és
most már egészen visszafelé forgott vele az élet kereke, már csak
kis idő kellett, hogy egészen rosszakaratú és keserű legyen, a
természet legősibb ösztönei a maguk nyers eredetiségében léptek fel
nála újra, az ember ősidejébe tért vissza: az ordítás, kiáltozás,
furfang és orvtámadás eszközeihez. Az öreg Per látnoki szemmel
érezte meg ezt a természetes fejlődést és mintha csak hangok
hívogattak volna a sötét mélységből…</p>
<p>Nos, mit akarsz tenni? kérdezte Theodor. Nekem dolgom van, nem
álldogálhatom el itt az egész időmet. Ha osztozni akarsz, hát csak
tessék, ki foglak fizetni mindnyájatokat.</p>
<p>Imponáló volt ez a fiatalember, ahogy bátran és nyiltan kimondta
az igazat, még a szemöldöke se rebbent. De az apja is keménykötésű
ember volt ám. Fejét oldalvást fordította, mintha valami
lényegtelen csekélységről <span class="pagenum"><a
id="Page_35">-35-</a></span> volna szó, aztán megszólalt, mintha a
porhoz beszélne a padlón:</p>
<p>Csakugyan, drága fiam, kifizetnél bennünket? Csakhogy neked el
kell ám hagynod a házat, drága fiam, úgy bizony!</p>
<p>És szaporán pislogott a fiára.</p>
<p>Tessék? kérdezte Theodor és mintha ütés érte volna a fejét,
hallotta, amint az erek lüktetnek a halántékában.</p>
<p>Majd én fizetlek ki téged! kiáltott az apa és rekedt volt a
dühtől. Ki az uccára veled! Tessék? Azt mondod. Ki az uccára veled,
ki a házamból, te csirkefogó!</p>
<p>Ámde ebben az utolsó és válságos pillanatban Theodor ismét
megtalálta önmagát. Tehát ez a szándékod? kérdezte és gúnyosan
mosolygott. Ismerte az üzletét kívül-belül, a halrakományokat
minden esztendőben, a hajók vételét és eladását, – mindez a saját
spekulációval szerzett pénz benn feküdt az üzletben és a bolt nem
tudta volna őt kifizetni anélkül, hogy össze ne omlott volna bele.
Theodor csak mosolygott gúnyosan.</p>
<p>Az volt az egyetlen kérdés, hogy valóban akarja-e az apja, hogy
tönkremenjen az üzlet és a lányok aztán előlről kezdjék az egészet.
Mert hitele még volt boltos Pernek mindig elég.</p>
<p>Ahogy akarja! gondolta Theodor. Ha megfelelő telket kaphatok a
közelben, tönkreteszem az üzletét.</p>
<p>És mikor elment, az ajka körül még ott játszott a gúnyos
mosoly.</p>
<p>Boltos Per rosszat sejtett, mert észrevette a különös mosolyt a
fia arcán, – csak nem fog máris engedni? Nem is engedett, – hanem
ordítozott. Rasch ügyvédet elhívták és ő vállalta a felosztás
munkáját. Napokig írt <span class="pagenum"><a id=
"Page_36">-36-</a></span> és leltározott egyfolytában, átnézte az
üzleti könyveket, táviratozott a lányokért, nagyon is szívesen
táviratozott a „kicsikért“ és képviselni akarta az ő ügyüket. Két
kislány volt itt, meg egy béna férfi, mind a hárman csupa
várakozással tekintettek rá, – lehetett volna árulója ilyen
érdekeknek? Hiszen az volt a hivatása, hogy jogi esetekben
embertársai segítségére siessen, ez volt a dolgok rendje, amíg jog
uralkodik ebben az országban. Boltos Per rendbe akarta hozni minden
földi dolgát, mielőtt meghal és a jólnevelt lánykák nem akartak
ellenkezni vele. A fiú sem ellenkezett, – csak tessék! mondta a
fiú. Mi egyebet tehetett volna itt egy ügyvéd, minthogy segédkezet
nyujtson?</p>
<p>Csak tessék! mondta Theodor és gúnyosan mosolygott. Csakugyan
sikerült neki megvásárolnia a szükséges telket. Egészen a bolt
szomszédságában feküdt, nagy, négyszögletű telek, egy bolt és egy
árúraktár részére, nagyszerű építkezési hely az egész. Az
épületanyagot a yacht mint visszrakományt hozza majd magával, ha
elszállította a halakat, – se gyufát, se sót ne hozzon.</p>
<p>Theodor nem hagyta kihasználatlanul az idejét és éberen őrködött
a saját érdekei fölött. Az első lépésével ugyan akadályba ütközött,
Willatz Holmsen úr nem akarta eladni neki a telket. Vajjon miért
nem? gondolta Theodor. Kétszer is elutasító választ kapott,
harmadszor azonban asszony révén kereste a maga igazát, és győzött.
Nem máshoz fordult, mint Raschné asszonyhoz. Ejnye, ez az ördöngős
Theodor mindent tudott, még azt is, hogy a jószívű Raschné
közbenjárhat az érdekében. Villatz Holmsen úrnál, – még az ügyvéd
úr ellenére is. <span class="pagenum"><a id=
"Page_37">-37-</a></span></p>
<p>Miről van szó tulajdonképen? kérdezte tőle Raschné asszony.</p>
<p>Csak néhány négyzetméter telket szeretnék megszerezni Willatz úr
birtokaiból. Nem mintha neki volna szüksége az eladásra, hanem mert
rajtam segít ezzel. Építkezni akarok és szeretném magam ujra
feldolgozni. Az ügyvéd úr úgyis konkurrenciát sürget Segelfossba,
most hát megkaphatja, ha kívánja.</p>
<p>Nem dolgozhatom a férjem ellen, mondta Raschné.</p>
<p>És másnap Theodor néhány sor írást kapott Willatz Holmsentől,
hogy átveheti a telket. „Martin béres, a jelen sorok átadója, mérje
ki a telket, az árát állapítsuk meg kétszáz koronában, ezt az
összeget pedig élelmiszerekben, – mindannyiszor tíz korona értékű
részletekben, – kell kiutalni annak a csirkefogó Konradnak,
Holmengraa úr volt napszámosának. Az adásvételi szerződést az ura-i
előljáró állítsa ki.“</p>
<p>Ennyit tehát máris elért Theodor.</p>
<p>A telken megkezdte a fundamentum ásatását, helyet csinált a
pincének és alapfalaknak. Dinamittal robbantgatott a bolt
közelében, nem éppen azért, hogy az apját halálra ijessze, de
viszont nem is kímélte őt különösképen. Boltos Per ismét ordítozni
kezdett, de mikor az ügyvéd elmagyarázta neki a dolgok állását, meg
se mukkant többet.</p>
<p>Még hogy ő megmukkanjon? Soha! A drága fia, meg az anyja
ugyancsak tévednek, ha azt hiszik, hogy ő majd békét ajánl!</p>
<p>Az ügyvéd ellenben egy nap elment Theodorhoz és bizonyos
egyezséget akart megbeszélni vele. Az ügyvéd, úgy látszik, rájött
időközben, hogy a bolt nem tudja <span class="pagenum"><a id="Page_38">-38-</a></span> Theodort kifizetni, anélkül,
hogy alapjaiban meg ne inogna. Azt mondta tehát:</p>
<p>Az ön befektetett pénze, a törvényes örökséggel együtt…</p>
<p>Theodor szerette megszívlelni a jót, ha másnál látta. Most is
elgondolta, hogy mit tenne az ifjú Didriksen hasonló esetben, azért
hát félbeszakította az ügyvédet és azt mondta neki:</p>
<p>Lemondok minden örökségről.</p>
<p>Ez a váratlan nyilatkozat szinte mellbevágta Rasch ügyvédet.
Mégis csak szomorú dolog, hogy már az ilyen uborkafára
felkapaszkodott emberek is kezdik majmolni a rendes polgárokat. Ha
ez a Theodor legalább jó családból származnék!</p>
<p>Nem kell annyira nagyzolnia, fiatalember! mondta neki.</p>
<p>Nagyzolok, vagy nem, semmi köze hozzá, felelte Theodor.</p>
<p>Kérem, ez csak barátságos tanács volt.</p>
<p>Nincs rá szükségem.</p>
<p>Na, mondta az ügyvéd, most nem is arról van szó. A dolog úgy
áll, hogy az üzlet könnyedén ki tudja önt fizetni és tevékenységét
még mindig folytathatja, a régi mederben…</p>
<p>Akkor hát fizessen ki! mondta Theodor.</p>
<p>A saját jószántamból tennék önnek egy ajánlatot. Engedje meg,
hogy azt kifejtsem és ne szakítson félbe. Tehát: az üzlet nagyon is
jól kifizetheti önt, különösen, ha ön olyan szép, fiatalos hévvel
és talán egy kissé elhamarkodottan lemond minden örökségről.</p>
<p>Mondtam már, hogy ehhez semmi köze.</p>
<p>Ez igaz, közvetlenül nincsen közöm hozzá. <span class=
"pagenum"><a id="Page_39">-39-</a></span></p>
<p>És közvetve sem, semmi módon. Nem szokásom takarékkönyveket
osztogatni, de nem is kérek senkitől semmit, jelentette ki Theodor
ingerülten. Fogja be a száját és menjen az útjára, az ajánlatát nem
fogadom el! Érti?</p>
<p>Az ügyvéd úr sajnálkozó arccal mondta:</p>
<p>Csak az ön és a többiek javára szolgál, hogy itt ülök és
eltűröm, amint ön – jártatja a száját, hogy én is ebben a modorban
beszéljek.</p>
<p>Ön nagyon jó tudja, hogy én az árukat és az üzleti követeléseket
elárvereztethetem, amíg a magam részét teljesen le nem fedeztem!
kiáltotta Theodor dühösen. Mégis csak a boltos Per fia volt, és ha
kellett, tudott sziszegni, mint egy kígyó. Ön azt is jól tudja,
hogy akkor az üzlet fölbukfencezik. Ha pedig nem tudná ezt, akkor
higyje el nekem, én többet értek hozzá, mint ön, én születésem óta
az üzlettel nem foglalkozom.</p>
<p>Nem lehet tudni, vajjon elismerte-e az ügyvéd ennek az
állításnak az igazságát, vagy pedig csak úgy akart tenni, mintha
nem hallaná a dicsekvést. Mindenesetre tény, hogy másról kezdett
beszélni.</p>
<p>Az én egyéni ajánlatom tehát így szól: Mindkét fél előnyére az
üzlet úgy megy tovább, mint eddig. Ön vezeti, de a nővérei
cégtársak. Elfogadja?</p>
<p>Nem, felelte Theodor.</p>
<p>De hiszen ön vezetné továbbra is! Nem akar beleegyezni, hogy
főnöke legyen a boltnak, mint eddig?</p>
<p>Nem, felelte Theodor.</p>
<p>Hm, mondta az ügyvéd. Kénytelen vagyok önt figyelmeztetni, hogy
ez az ajánlat személyesen tőlem származik és senki más nem
sugalmazta. Könnyen lehetséges, hogy az ön atyjánál és a nővéreinél
is ellentállásra <span class="pagenum"><a id=
"Page_40">-40-</a></span> találnék, ha előadnám nekik. Ez a
lehetőség azonban nem fog bekövetkezni, minthogy ön a tárgyalást
ezen az alapon kereken elutasítja. Hm! És mi az ön ajánlata, hogy a
dolgok rendbejőjjenek?</p>
<p>Theodor így válaszolt:</p>
<p>Nekem egyáltalán nincs mit ajánlanom. Ön és a többiek engem ki
akarnak rúgni és én erre csak azt mondom: csak tessék!</p>
<p>Rendben van, akkor hát ennél maradunk. Az üzlet megy tovább…
természetesen ellenőrzés alatt.</p>
<p>Micsoda ellenőrzés alatt?</p>
<p>Az ön szülei és a nővérei ellenőrzése alatt, vagy pedig az enyém
alatt, ha ők megbíznak vele.</p>
<p>Theodor most nagyon ravaszul mosolygott és azt mondta:</p>
<p>Ha ön odajön, hogy engem a szatócskodásban ellenőrizzen,
kétségtelenül zárt ajtókra talál és az ajtókon rajta lesz az
előljáró pecsétje, amíg engem ki nem fizetnek. Jól értettem, hogy
ez az ön szándéka?</p>
<p>Nem. Én mindkét fél számára a legjobbat akarom, fiatalember.
Vigyázzon, hogy a elkeseredés valami könnyelmű lépésre ne ragadja.
Önt ki fogják fizetni, a Segelfossi Takarék és Kölcsönpénztár
lehetőség szerint közbe fog lépni, az üzletnek elég
hitelbiztosítéka van.</p>
<p>Na, hiszen akkor nagyszerű! kiáltotta Theodor. Lépjen közbe az
ön bankja minél előbb, annál jobb!</p>
<p>Amint az ügyvéd dolgavégzetlenül kitette a lábát a boltból,
Florina kezébe adta a kilincset. A lány bejött és azt mondta, hogy
nem várhat tovább. Theodort azonban éppen paprikás kedvében találta
és hamarosan megtudhatta tőle a választ: <span class=
"pagenum"><a id="Page_41">-41-</a></span></p>
<p>A pénzt majd akkor lehet átvenni, ha a gyerek már itt lesz.</p>
<p>Előbb nem?</p>
<p>Nem.</p>
<p>Rövid gondolkozás. Florina csaknem egészen behunyja a
szemét.</p>
<p>Akkor írok majd a menyasszonyának és elmondok neki mindent.
Ruthnak hívják, azt még tudom.</p>
<p>Tedd meg, Florina, tedd meg! Akkor megvizsgál téged a doktor és
azonnyomban letartóztatnak. Tedd csak meg!</p>
<p>Florina nevetett.</p>
<p>Engem letartóztatnak? Jóságos Isten, ön úgylátszik nincsen
egészen az eszén. Azért van ez, mert kitették a boltból?</p>
<p>A jó Theodor ebben a pillanatban megfeledkezett róla, hogy
milyen kitünő vevője áll előtte és megint goromba lett.</p>
<p>Takarodjál haza azonnal és magadon járjon az eszed, ne pedig
énrajtam! Jó pipa vagy te, mondhatom! Három hete fájt már a fogad,
mielőtt Didriksen ideérkezett. Arra tanuk vannak. A hatóság vegye a
kezébe a dolgot és akkor majd a napfényre derül, hogy miért
ajándékozott neked takarékkönyvet az ügyvéd.</p>
<p>Ilyen hangot használni egy ilyen kitünő vevővel szemben! Most
már világos volt, hogy Theodor nem a jogért és igazságért küzdött,
hanem a nagy bankjegyekért. A bankjegyek ebben a pillanatban ott
duzzasztották a pénztárcáját és ő szeretett volna szabadon
rendelkezni felettük. Florina ugyan furcsa képet vágott a heves
szóra, valószínűleg, mert asszony volt és így a lágyszívű
<span class="pagenum"><a id=
"Page_42">-42-</a></span> és gyönge nemhez tartozott. A szemébe
könnyek ültek ki és azt mondta:</p>
<p>Sose hittem volna, hogy ilyen gonosz tud lenni.</p>
<p>Ha még egyszer ki mered nyitni a szádat, meglátod, mi történik!
ordította Theodor és élt a hatalmával. Egy szót se akarok hallani
többet!</p>
<p>Azután tüsszentett és selyemzsebkendőt vett elő, aztán ujra
visszadugta a kabátja külső zsebébe, de úgy, hogy a vége még mindig
kilógott belőle.</p>
<p>Na, az ügyvéd úr majd a segítségemre lesz, mondta Florina és
felszárította a könnyeit.</p>
<p>Az ügyvéd úr? No, ezt eltaláltad! Az ügyvéd úr ebben az ügyben
magán se tudott segíteni.</p>
<p>Csak ne vegye ezt olyan biztosra! mondta Florina.</p>
<p>Ez a jelenet végre kellő hangulatot ébresztett a boltos
Theodorban, hogy átmenjen a segelfossi kastélyba és megköszönje az
előzékenységét Willatz Holmsen úrnak. Az adásvételi szerződést a
telekre vonatkozóan a zsebében vitte. Egyébként nála volt a pénz
is, a kétszáz korona. Határozottan bűnnek tartotta volna, hogy
támogasson egy olyan embert, mint Konrad, hiszen az egyáltalán nem
szolgált rá.</p>
<p>Az ifjú Willatz kissé összeráncolta a homlokát. Egy idegen úr
ült a szobájában, úgyhogy Willatz nem tehetett mást, csak a
homlokát ráncolta, amiért a parancsait nem teljesítik.</p>
<p>Nem olvasta az utasításomat a kétszáz koronára vonatkozóan?
kérdezte.</p>
<p>De igen, hogyne, felelte Theodor bosszúsan. És ha minden áron az
a kivánsága uraságodnak…</p>
<p>Igen, az a kívánságom.</p>
<p>Az idegen úr Willatz Holmsen barátja volt. Anton <span class=
"pagenum"><a id="Page_43">-43-</a></span>
Coldevinnek hívták és szemmelláthatóan szintén előkelő úr volt.
Csak ült a helyén és egy kissé felülről nézett végig Theodoron. Ez
még sokkal rosszabb volt, mint Willatz fölénye.</p>
<p>Én csak azért gondoltam… Azt hittem, hogy jobban ismerem az
itteni embereket… De természetesen! Ajánlom magam és nagyon szépen
köszönöm, hogy el tetszett adni a telket. Már dolgoznak is rajta.
Kérem szépen, ne tessék fáradni, magam is megtalálom az utat.</p>
<p>És Theodor eltávozott a hátulsó lépcsőn, mert a hátulsó lépcsőn
jött is fel a kastélyba.</p>
<div class="chapter">
<h2>2.</h2>
</div>
<p>A két jóbarát magára maradt.</p>
<p>Úgy látszik, nem nagyon igyekeztél, hogy a főlépcsőn vezesd le,
mondta Anton Coldevin és mosolygott.</p>
<p>A helybeli boltos volt, azt mondják, nagyon tevékeny ember,
felelte Willatz. Éppen most vett tőlem egy kis telket.</p>
<p>No és nem tudtatok megegyezni a telek árára?</p>
<p>De igen, már előbb tudattam vele, hogy hogyan rendelkezem.</p>
<p>Willatz úgy látszik, elégedetlen volt önmagával, azért nem akart
többet mondani. Micsoda ötlet is volt ez, a saját jobb meggyőződése
ellenére, ilyen embereket támogatni! De azért ragaszkodott a
parancsához, ha már egyszer kiadta, akkor is, ha az bolond parancs
volt.</p>
<p>Mit is tett Willatz voltaképen? Konrad csak csatangolt
<span class="pagenum"><a id=
"Page_44">-44-</a></span> ide-oda, minden bizonnyal nagy inségben
volt. Willatz először egy este ételhordóval a kezében látta lejönni
a sziklák közül, ahol a halakat szárították. Később nem találkozott
vele többet. A halak már száradtak voltak. Konrad pedig munka
nélkül. Willatz joggal gondolta magában: Mi közöm ehhez az
emberhez? Volt neki egy Aslak nevű pajtása, azt Willatz alkalmazta
a birtokon, Konrad ellenben nem talált munkát. No, és hát nem is
keresett semmit. Aztán ismét csak fel-feltünt az az ember az úton.
Willatz találkozott vele, megtörtént ez jó egynéhányszor tiszta
véletlenségből, és Konrad mindannyiszor köszönt. Levette a sapkáját
és köszönt. Willatz ránézett a szürke, nagy szemével, aztán tett
valamit a szegény emberért, ami éppen eszébe jutott, ahogy az apja,
meg a nagyapja is tette volna: adott neki néhány száz koronát, tíz
koronánként.</p>
<p>De most az a csirkefogó majd még eljön, hogy megköszönje, – még
csak az kellene!</p>
<p>Egy telket? mondta Anton. Mi lenne, ha én is vennék tőled egy
telket és idetelepedném a közeledbe?</p>
<p>Akkor nem lehetnél konzul, mint az apád.</p>
<p>Ki lehet olyan, mint az apja. Ebben a tekintetben talán túlzott
fogalmaid vannak? kérdezte.</p>
<p>A hang, ahogy mondta, kissé furcsa volt! Hiszen jóbarátok, akik
nagyon közeli viszonyban vannak egymással, megengedhetnek maguknak
egy-egy tréfát, és vidám nevetés közben – kikaparhatják akár egymás
szemét is. Ez a két fiatalember azonban kétségkivül csak olyan
viszonyban volt, mint a házigazda és a vendége. Mégis már az első
napon ez a hang lett uralkodóvá köztük, mind szabadosabban
árasztották el egymást <span class="pagenum"><a id=
"Page_45">-45-</a></span> és mindig a vendég volt az, aki a
házigazda rovására ezt a hangot megütötte.</p>
<p>Pauline behozza a kávét. Nem nehéz eltalálni, hogy hol jár a
tekintete és az idegen fiatal úrnak még választ se ad, akármilyen
szíves hangon szól is az hozzá.</p>
<p>Egy hete vagyok már itten, Pauline, éppen ideje, hogy nekem is
jusson egy pillantásod, mondja.</p>
<p>És mikor Pauline már kiment a szobából, ő még mindig tovább
szövi a témát:</p>
<p>Micsoda csodálatos szemei vannak ennek a lánynak!</p>
<p>Egy szó, mint száz: Anton Coldevin vidám úr volt, szabad és
közvetlen és nem egészen ment bizonyos kevésbé finom merészségtől.
Saint-Cyrben kereskedő szellemben nevelték és ugyancsak értette a
dolgát, belépett az apja üzletébe és ott is derekasan megállta a
helyét. Az apja nyugodtan gondolhatott arra, hogy most már majd
kimélheti magát és előkészült rá, hogy nyugalomba vonuljon.</p>
<p>Anton és Willatz nem sokat látták egymást iskolás idejük óta,
mikor a szünidőben itt Segelfossban szoktak találkozni. Az egyik
Franciaországból érkezett akkor, a másik Angliából, a koruk hasonló
volt, a családjuk is, derék fiú mind a kettő, de eltérő természetű.
Később levelezés tartotta fenn a barátságot és amikor Willatz most
tavasszal hazautazott, a barátját is meghívta magához. Anton azt
felelte, hogy igen, eljön, és megkísérli majd, hogy elüsse az
aranyhalat a kezéről.</p>
<p>Az aranyhalat?</p>
<p>A hangja már akkor is kissé hanyagul csengett és Willatz a
homlokát ráncolta. Csodálkozott magán, amiért meghívta a barátját.
„Aranyhal“ – ez volt a <span class="pagenum"><a id=
"Page_46">-46-</a></span> neve a Coldevin-cég legújabb vasuszály
hajójának, arra találó elnevezés lehetett, de itt kevésbé volt a
helyén, mert hiszen Holmengraa kisasszonyt, mióta nagylánnyá
serdült, Anton csak egyszer-kétszer látta Kristianiában. Valóban,
úgy lenne, hogy ilyen üzletiesen – csak a lány pénzére gondol Anton
Coldevin?</p>
<p>Nem kell ahhoz erőszak, meg lehet azt szerezni másképen is,
felelte Willatz.</p>
<p>Lehetséges, riposztozott Anton, de erőszakkal viszont mindenkit
meg lehet szerezni.</p>
<p>Csakhamar kiderült, hogy a két fiatalember gondolkodása nagyon
távolesett már egymástól. És minden barátkozás hamarosan
civakodásra vezetett köztük. Még szerencse, hogy Antont legföljebb
tizennégy napra nélkülözhette az üzlet. Ennyi idő is elég volt
arra, hogy néhány kiadós gorombaságot vágjanak egymás fejéhez.</p>
<p>Holmengraa úr házában Anton eleinte csöndes és komoly volt, sőt
annyira tartózkodónak mutatkozott, hogy Holmengraa kisasszony
szükségesnek látta a segítségére sietni és emlékeztette arra, hogy
hiszen régi ismerősök ők már. Ez aztán nem vétette el a
hatását.</p>
<p>Látom, hogy folyton a gyűrűimet nézi, mi érdekeset talál rajtuk,
kérdezte a lány jókedvűen.</p>
<p>Alighanem azt akarja megbecsülni, hogy mennyibe kerülhettek,
mondta magában Willatz.</p>
<p>A kezét nézem, felelte Anton.</p>
<p>Mi néznivaló van rajta, hogy eljegyeztem-e már magam?</p>
<p>Ejnye, de csúnyákat mond!</p>
<p>Bizony, ilyen ember ez, mondta Willatz. Szép vendéget hoztam a
házatokba! Ezen mindenki nagyot kacagott, <span class=
"pagenum"><a id="Page_47">-47-</a></span> csak az
Anton nevetése hangzott kissé erőltetetten.</p>
<p>Én nem töröm magam azért, hogy finomnak tartsanak, mondta, vagy
hogy meglássék rajtam az előkelő ükapám. Vagy hogy angolnak
tartsanak. Inkább vagyok francia és természetes.</p>
<p>Én pedig norvég, mondta Mariane.</p>
<p>Azért is szeretjük magát, kisasszony.</p>
<p>Willatz eleinte igyekezett a maga kimért szavaival valamennyire
ellensúlyozni Anton tulságos közvetlenségét, de most már tudta,
hogy miféle legény Anton úr és azt is tudta, hogyan kell
viselkednie vele szemben. Most már nem őrködött fölötte, ha Antont
tulságosan messzire viszi a merészsége, az ő baja.</p>
<p>Úgy veszem észre, hogy már egészen jól megbarátkoztatok. Én
talán mehetek is, mondta.</p>
<p>Ezen mindenki nevetett, csak Mariane mondta elégedetlenül:</p>
<p>A partitúra… már megint az az örökös partitúra.</p>
<p>Willatz csodagyerek, mondta rá Anton. Karácsony éjszakáján
született és lehet, hogy már akkor is zongorázott. Csakhogy úgy van
vele, mint a többi csodagyerek: mihelyt nem gyerek többé, hát vége
a csodának. Ugy-e, Willatz?</p>
<p>Ezzel is kissé messzebb ment a kelleténél. Mariane zavartan az
ölébe sülyesztette a tekintetét, Willatz pedig azt felelte:</p>
<p>Könnyen meglehet, hogy igazad van. De egyelőre, adieu! Legyetek
jó gyerekek!</p>
<p>Nem sok időbe telt és Antonnak észre kellett vennie, hogy jobb
lett volna, ha ő is távozik Willatz-cal. Mert Mariane az ablakon
keresztül figyelte a távozó <span class="pagenum"><a
id="Page_48">-48-</a></span> fiatalembert és a jókedvét mintha
elvágták volna. Az sem igen segített a hangulatán, hogy Anton a
maga módján igyekezett nagyon kedves lenni, sok bókot mondott és
végül még azt az állítást is megkockáztatta, hogy csak a
viszontlátás kedvéért jött Segelfoss-ba.</p>
<p>Mariane azt mondta:</p>
<p>Csakugyan? Azért jött, hogy engem viszontlásson? Na, az
meglehet, én már tíz-tizenkét évvel ezelőtt is azon voltam, hogy
kitörülhetetlen benyomást tegyek magára.</p>
<p>Anton minden nap meglátogatta Holmengraa úr házát és magával
hozta a friss fiatalság és közvetlenség varázsát. Hamarosan észre
kellett vennie, hogy Willatz állandóan keresztezi az útját; ez a
furcsa ember, akinek nem volt egyebe, mint a birtoka, meg a zenei
tehetsége. Ő mögötte viszont ott állt az üzlet. Ostobaság, – hiszen
ez a Willatz nem vitte semmire. Miért becsülik mégis többre? Miféle
törvény parancsolja, hogy ez így legyen? Egyszer Mariane valami
szálat vett le a Willatz válláról, mialatt beszélgettek, és olyan
volt egészen, akárcsak a maga válláról vette volna le a szálat, –
annyira természetes mozdulat volt az.</p>
<p>Ha valakinek a felsőbbségét tudjuk, megbocsáthatunk neki. Igen,
annak megbocsátunk. De nehéz megbocsátani a magunkszőrűnek, ha
amiatt ér mellőzés… Anton megszokta, hogy mindenen keresztültöri
magát, itt pedig sorompót eresztettek le az orra előtt.</p>
<p>Úgy látszott, hogy már semmi se segít rajta. Pedig a ház urával
sikerült minden kapcsolatot megtalálnia. A legélénkebb társalgást
folytatták Holmengraa úrral a keleti háborúról, a fekbérről, a
hajók útvonalairól Dél- és Középamerika felé és Willatz, amint
praktikus dolgokra <span class="pagenum"><a id=
"Page_49">-49-</a></span> került a szó, úgy ült ott, mint egy senki
és csak hallgatott. Azt hinné az ember, hogy ezzel csak ártott
magának, pedig szó sincs róla! Megfoghatatlan!</p>
<p>Mikor vége volt a beszélgetésnek, Holmengraa úr elismerően
mondta:</p>
<p>Coldevin úr, ön bizonyára jól intézi majd a dolgát
Délamerikában, – ha a szerencse is segíti! Anton pedig így
felelt:</p>
<p>Az én hajómnak bizonyosan szerencséje lesz, még a neve is:
„Aranyhal“.</p>
<p>Így telt el az első hét.</p>
<p>Most már úgy volt el együtt a két pajtás, hogy a barátság kissé
hűvös lett köztük. Anton elismétli néhányszor, hogy Paulinének
csodás szeme van, de hozzáteszi, hogy ez aztán minden…</p>
<p>Mert nincs hozománya? kérdezte Willatz élesen.</p>
<p>Ért-e a háztartáshoz? kérdezte Anton. Van otthon egy kis
gazdaságunk, teheneket tenyésztünk és beszereztünk egy szeparátort
is. A legnagyobb komédia végignézni, hogy este, mikor a lány még
ráér, ott üldögél a szeparátor mellett, míg csak el nem alszik, de
reggel, ha már a körmére ég a dolog, úgy dolgozik, mint egy őrült,
hogy elkészüljön. Szeretném tudni, vajjon Pauline mindezt nem
ugyanígy csinálja-e?</p>
<p>Nem, mondta Willatz.</p>
<p>Anton ránézett és elmosolyodott.</p>
<p>Bocsáss meg, hogy néha mosolyognom kell rajtad, de bizonyos
dolgokat ugyanúgy a visszájárul intézel el, mint az apád. Őt
majmolod egy kicsit.</p>
<p>Willatz fölállt és indulni készült. Anton elcsodálkozott, hogy
egy házigazda ilyen kíméletlenül tud bánni <span class=
"pagenum"><a id="Page_50">-50-</a></span> a
megbecsült vendégével; még otthagyná a faképnél. Hát mit tegyen
akkor a vendég?</p>
<p>Ha esetleg ismét átmennél Holmengraa úrhoz, mondta Willatz,
akkor megkímélnél attól, hogy itt ülsz és gorombáskodol velem.</p>
<p>Persze, megint a partitúra…?</p>
<p>Igen, a partitúra.</p>
<p>Ez az „örökös partitúra“, mint Mariane kisasszony mondta. Tudom
jól, hogy nem én vagyok az első Holmengraa úr vendégei között. Te
magad szabadítasz rá a Holmengraa úr házára? Miért? Annyira
ártalmatlannak tartasz?</p>
<p>Nem vagyok egészen ártalmatlan. Magadnak ártasz.</p>
<p>Te legalább is ezt reméled. Tudod mit, ezt az utolsó csepp
likőrt már nem veled iszom meg, hanem majd csak egyedül.</p>
<p>Szégyeld magad. Nem vagyok én neked való házigazda!</p>
<p>Nem, én ma nem Holmengraa úrhoz megyek, mondotta Anton. Majd
később, előbb azonban máshova látogatok. Hogy is hívják azt a
fiatal urat? Az imént volt itt…</p>
<p>Theodort gondolod? Theodor Jensent, a boltos Theodort?</p>
<p>Úgy van! Gondolkoztam a dologról és bosszant, hogy olyan
félvállról bántál vele. Ugyan mit vétett ellened?</p>
<p>Semmit.</p>
<p>Ez a fiatalember kereskedő, üzletember a maga módján, bizonyos
fokig kollégám, persze szűkebb korlátok <span class=
"pagenum"><a id="Page_51">-51-</a></span> között. Én
megsértődtem az ő nevében, mert nem kísérted ki.</p>
<p>Nem.</p>
<p>És miért nem?</p>
<p>Mert nem akarom, hogy idejárjon.</p>
<p>Hiszen magad mondtad, hogy tevékeny ember. Bizonyosan fölér
veled. Férfi, aki megfogja a dolog végét. Te meg semmi se vagy.</p>
<p>Kevés a kereskedelmi műveltségem és ezért nehéz megadnom a kellő
választ, mondta Willatz. Semmi! Micsoda ostoba szó! Elég különös,
hogy a legapróbb dolog is valami. Nézd csak például a boltost, a
közvetítő kereskedőt! Vásárol, de nem azért, hogy elhasználja a
cikkeit, hanem hogy haszonnal továbbadja. Ha minden ember megveszi,
amire neki magának szüksége van: a közvetítő kereskedőre semmi
szükség többé. Ilyen könnyen ki lehet törölni a világból. Akkor te
és Theodor Jensen – már nem is vagytok. Ti vagytok a semmi, amint
rólam mondtad az imént. Különben valamik mégis csak vagytok, megvan
például az a tehetségtek, hogy az egyik embert becsaljátok a
szobátokba, a másikat pedig ügyesen távoltartjátok onnan.</p>
<p>Elmegyek hozzá és meglátogatom, mondta Anton. Bocsáss meg, hogy
a filozófiai fejtegetéseidből egy szót se hallottam. Azt mondtad,
hogy neked megvan a tehetséged távoltartani a szobádtól azokat,
akik nem felelnek meg neked. Ez mindenkire vonatkozik?</p>
<p>Ostobaság!</p>
<p>Ha szól a Jensen kollégámnak, akkor szól nekem is.</p>
<p>Be akarsz ugratni valami elhamarkodott válaszba? Igen, ez a
szándékod? kérdezte Willatz és különös mellékzöngéje volt a
hangjának. <span class="pagenum"><a id=
"Page_52">-52-</a></span></p>
<p>Nekem egészen mindegy, hogy te mit csinálsz, mondta Anton.
Gyere, menjünk együtt egy darabig. Én Jensen kollégámhoz megyek. Ne
is képzeld, hogy leteszek erről a tervemről.</p>
<p>És Anton Coldevin csakugyan bement az üzletbe, dohányt vásárolt
és hosszas beszélgetésbe elegyedett Theodorral. Megtudta, hogy az
üzlet felosztás alatt áll, hogy a két nővére meg egy ügyvéd akarnak
ottan kereskedni, míg Theodor a szomszédban nyit üzletet. Őrület az
egész és öngyilkosság, de nem lehet változtatni rajta.</p>
<p>Anton nagyon szívélyesen érintkezett Theodorral, és Theodor, a
szokott módján, majd kicsattant a büszkeségtől.</p>
<p>Őszi ünnepséget szeretne rendezni, mesélte, egy szép
kirándulást, zenével és mindenféle frissítőszerrel, ki a
dunnalúdtelepre.</p>
<p>Hát van önnek dunnalúdtelepe is?</p>
<p>Igen, van itt egy és más, néhány hajórakomány hal, dunalúdtelep,
a Gosen vezérképviselete, vaj, színház…</p>
<p>No nézd csak, nézd! Dunnalúdtelep! És dunnalúd tojások is
vannak?</p>
<p>Theodor rábólintott.</p>
<p>Hogyne, prima árú! Van egy kis házikó is a szigeten. És hogy
szabad-e remélnie, hogy Coldevin úr is, – ilyen előkelő ember! –
résztvenne az őszi kiránduláson.</p>
<p>Köszönöm, az nem lehetetlen. Egy ilyen kirándulás az ünnepségek
királya lehet. És mikorra tervezik?</p>
<p>Nemsokára. Ősznél előbb nem lehet, csak ha már a madarak
elhagyták a szigetet. <span class="pagenum"><a id=
"Page_53">-53-</a></span></p>
<p>Vajjon Holmengraa kisasszony a résztvevők közt lesz-e? kérdezte
Anton.</p>
<p>Egyébként Antont nemcsak a Theodor kollégája indította erre a
látogatásra, hanem annak húga, a Coldevin konzulék háziasszonya is.
Antonnak már csak puszta udvariasságból is üdvözölnie kellett a
hozzátartozóit, de nem csinált ebből nagy dolgot.</p>
<p>Üdvözletet hozok a hugától, mondta.</p>
<p>Köszönöm, felelte Theodor. Hamarosan ide fog jönni, hisz ő is
köztük van, – ő is ki akar engem dobni innen.</p>
<p>Anton azután elment a Holmengraa úr házába és már ott találta
Willatzot. Tehát idejött Willatz, nem ment a téglaégetőbe és nem
temetkezett el a partitúrái közé! Ejnye, ejnye, micsoda alattomos
ember! Anton elhatározta, hogy nem fog magyarázkodni, hanem a
tervbe vett idő előtt elutazik. Willatznak csak pár szóra lett
volna szüksége és azonnal békés mederbe terelhette volna a dolgot,
de ő se akart magyarázkodni. Pedig elmondhatta volna, – ami igaz is
volt, – hogy megpróbált dolgozni, de sehogysem ment a munka, hanem
szinte megállt egy helyben, ő pedig társaságot keresett, hogy kissé
fölfrissüljön a szelleme. De nem mondta ezt, egy szót sem szólt. Ez
a hallgatás is angol sajátság volt. És Anton megvetett minden
angolos sajátságot.</p>
<p>Meglátogattam Jensen kereskedőt, mondta. Valami őszi ünnepséget
rendez és meghívott engem is. Bizonyosan kitünő mulatság lesz, hát
el is fogadtam a meghívást. Majd akkorra megint eljövök, hogy részt
vehessek rajta.</p>
<p>Jó, hát akkor megint ellátogatsz ide, mondhatta volna Willatz.
Vigyen el engem is az ünnepélyre, mondhatta <span class=
"pagenum"><a id="Page_54">-54-</a></span> volna
Holmengraa kisasszony. De egyik se szólt egy szót sem.</p>
<p>Az ügyvéd is valami őszi ünnepélyt akar rendezni, törte meg
végül a csöndet Holmengraa kisasszony. Te is ott leszel,
Willatz?</p>
<p>Hát meghív az engem?</p>
<p>Hallgatás a válasz.</p>
<p>Kitelik tőled, hogy meghívasd magad, csak azért, hogy aztán
lemondhass, mondta hirtelen Mariane.</p>
<p>Anton csodálkozó tekintettel mérte végig mindkettőjüket. Ezek
tehát nem voltak békés viszonyban, hanem össze-összecsaptak, mint a
vivófelek. Anton ugyan egyiktől se sajnálta azt a kis keserűséget,
de még se volt ínyére tovább hallgatni a társalgást.</p>
<p>Bocsásson meg, Mariane kisasszony, én tulajdonképen a kedves
apjaurával akartam beszélni, mondta. Gondolja-e, hogy lesz néhány
pillanat ideje a számomra?</p>
<p>Várj egy kicsit, bizonyosan mindjárt itt lesz, mondta Willatz és
indulni készült.</p>
<p>Az édesapám odaát van a malomban, mondta Mariane, nem tudom,
mikor jön haza. Menjünk talán oda mind a hárman, esetleg még
útközben érjük.</p>
<p>Ezt az indítványt el is fogadták, bár Willatz kissé kelletlenül
egyezett bele, és előzőleg hosszasan nézte az óráját.</p>
<p>Mikor kiértek a széles útra, – ez köti össze a malmot a
rakodóhellyel, – egy férfi állt ott és várt. Konrad volt. Köszönt
és azután egy lépést tett előre, mint aki mondani akar valamit.
Csak Anton állt meg a helyén, a másik kettő nyugodtan haladt
tovább.</p>
<p>Miért beszéltél velem olyan hangon? kérdezte Willatz
<span class="pagenum"><a id=
"Page_55">-55-</a></span> és mosolygott. Most azt fogja hinni, hogy
nem vagyunk jóban.</p>
<p>Mariane szeme hosszúkás lett és keskeny, szinte eltünt az
üregében.</p>
<p>Nem baj, ha azt hiszi is, mondta a lány.</p>
<p>Aztán másról kezdett beszélni:</p>
<p>Már megint kellemetlenségek vannak a munkásokkal.</p>
<p>Úgy? Már megint?</p>
<p>Nem is tudom az igazi okát, de hát nem sok kell ahhoz. Ha jól
értettem, valami utalványok miatt zúgolódnak. Ezek az utalványok a
boltba szólnak. Mert a munkások ott mindenféle árút vásároltak és
az egész összeget a malom terhére íratták fel. Most a papa be
akarja vezetni, hogy ne adjanak a malomnak nak semmi más árut, csak
amelyikre utalványt hoz a munkás a malommestertől vagy a
munkavezetőtől. A munkások pedig meg akarják szüntetni ezt az
utalványrendszert, szégyen, gyalázat, azt mondják, ez éppen annyi,
mintha megbélyegeznék őket.</p>
<p>Igen, nagyon érzékenyek lettek, mondta rá Willatz.</p>
<p>De aztán hamarosan belenyugodtak és ennek meg is volt az oka.
Kiderült, hogy az Ole Johan nem is tud írni. Hát helyette a
munkások maguk írják meg az utalványt és azt írják rá, amit
akarnak. Hahaha, ez igazán mulatságos! Senkise a sagvikai Berteltől
kérte az utalványt, mert az tud írni, hanem mindenik az Ole
Johanhoz ment. Később aztán már nem is mentek senkihez, hanem maguk
írtak minden utalványt, míg Theodor gyanút nem fogott és meg nem
vizsgáltatta a dolgot. Ma délután két ember jött el papához és azt
mondották <span class="pagenum"><a id=
"Page_56">-56-</a></span> neki: Fizettesse meg az adósokkal a
kiutalt cikkek árát! – Azonnal el fogom őket bocsátani, mondta a
papa. Nem, a két ember ezt nem akarta. És a papának fel kellett
menni velük a malomba tárgyalni.</p>
<p>Velük együtt tárgyalni? kérdezte Willatz.</p>
<p>Hát mi egyebet tehetett volna?</p>
<p>Én nem hiszem, hogy az édesapád sokáig üzemben tudja még tartani
a malmot.</p>
<p>Bizonyosan mindennek megvan az oka nála, én nem tudhatom.
Mindenkinek meg vannak a maga okai. Tulajdonképen egy vőről kellene
már gondoskodnom a papa számára, hogy az segítsen neki, de én még
mindig kések vele, mondta Mariane.</p>
<p>Pedig meg kellene próbálni! jegyezte meg tréfásan Willatz.</p>
<p>Bizony, vőt kellene kerítenem, ismételte Mariane, de úgylátszik,
sehogyan se tudom nyélbeütni a dolgot.</p>
<p>Willatz nevetett és a nevetése hangos volt és biztos, úgy
nevetett, mint aki nyeregben van.</p>
<p>Várj még egy kicsit, talán csak egy hónapig még, talán már addig
sem. Tudod, nem mindennap vagyok ilyen rossz hangulatban.</p>
<p>Várjuk a partitúrát. Bizony arra várunk.</p>
<p>Szeretnék egy kicsit több lenni, szeretnék valaki lenni, mikor
igent mondasz majd nekem. Félre ne értsd engedelmes szolgádnak ezt
a nemes vonását.</p>
<p>Marianenak ugyan nem sikerült teljesen magáévá tenni ezt a
tréfás hangot, de lehet, hogy nem nagyon törődött az egésszel. Azt
észre kellett vennie, hogy a Willatz könnyedsége erőltetett, és a
tréfás szavaknak valahogy hamis csengésük volt. Vajjon nem látta-e,
<span class="pagenum"><a id=
"Page_57">-57-</a></span> hogyan rángatózik a fiatalember
szemöldöke? S annál inkább rángatózott, minél nyiltabban beszélt a
lány.</p>
<p>Willatzot nyilván visszataszították ezek a szabadszájú
kitörések, azt biztosra vette, hogy a lánynak nem az igazi
természete az erőszakoskodás. Csak szakítana már egyszer ezzel a
beszédmóddal! Willatz tudta jól, hogy Mariane lelke nem finomság
nélkül való, még ma is ragaszkodó volt és bájos, mint
gyermekkorukban, mikor kérte, hogy adjon neki „egy hosszú-hosszú
csókot“. De azt is tudta, hogy az utazások és új ismeretségek sok
mindent elváltoztattak a gondolkodásában, fogalmaiban és azért
Mariane időnként merész volt és nyers, mint a korabeli norvég nők
általában, érzett rajta valami idegen hatást. Az ilyen friss és
közvetlen kiszólásokkal nem egyszer ért el nagy sikert a
társaságban, a fiatalembernek mindig maró kín volt az, és
eltávolította őket egymástól, hogy végül is féltékenységi
jelenetekre, aztán pedig édes kiengesztelődésre vezessen.</p>
<p>De Mariane, – ó, milyen ravasz teremtés volt! Akárcsak az indián
nagyanyja. Tudta ő jól, hogy mit csinál. Vagy törik, vagy szakad:
ez volt az elve.</p>
<p>Mariane azt mondta:</p>
<p>No, már itt is van. Hiába, ez már csak úgy van, – ha te valamit
a fejedbe vettél, akkor bizonyosan úgy is történik.</p>
<p>Igen, én unalmas fráter vagyok, ismerte el a fiatalember.</p>
<p>A lány ajkáról pedig ez a megjegyzés röppent el:</p>
<p>Azt hiszem, nekünk az a bajunk, hogy nagyon is egymásnak
teremtett az Isten…</p>
<p>Ez valami megmásíthatatlan valóság lehetett, mert <span class=
"pagenum"><a id="Page_58">-58-</a></span> a fiú
rábólintott, aztán kis idő mulva újra csak bólintott.</p>
<p>Anton hatalmas ugrásokkal sietett a nyomukban.</p>
<p>Bocsánat, hogy elmaradtam! mondta. Willatz, egy köszönetet kell
neked átadnom.</p>
<p>Willatz a homlokát ráncolta. Nyilván sejtette, hogy Konrad mit
akart, de szándékosan kitért az útjából.</p>
<p>Szóval egy köszönetet kell közvetítenem, mondta Anton
zavartalanul. De nyugta nélkül nem adom át. Ez furcsa neked?</p>
<p>Igen… hogy úgy mondjam… egy kissé furcsa.</p>
<p>Nos hát, tehetsz, amit akarsz, felelte Anton, de arra mifelénk
nem így viselkednél. Jön egy ember és meg akar köszönni neked
valamit, te meg úgy teszel, mint aki se lát, se hall.</p>
<p>Willatz azt mondta:</p>
<p>Legalább neked volt alkalmad beszélgetni egy kicsit. Hiszen te a
nép gyermeke vagy.</p>
<p>Jóságos isten! Igy járni lehúnyt szemmel az életen át, mint te!
tört ki Antonból az őszinte hang. Nem értem, hogy hogy teheted ezt!
Az apád még megtehette, mert neki kívül-belül ilyen volt a
természete, de te… te csak az apád nagyságának a maradványain
tengődöl.</p>
<p>Mariane hangos nevetéssel közbevetette magát és Willatzot is
engedékenységre hangolta.</p>
<p>Igy beszél az ember jóbarátja és kedves vendége! mondta a
fiatalember. Szinte tűkön áll félelmében, hogy nem talál elég
goromba lenni.</p>
<p>A nép gyermeke! utánozta őt Anton. No, de hát mit tehet az
ember? Egyébként neked talán hasznos ez <span class=
"pagenum"><a id="Page_59">-59-</a></span> az
elvakultság, eltakarja előled az életet minden bolondságával és
ravaszságával együtt. Idenézz, ez itt az élet! mondta és lemutatott
az útra.</p>
<p>Néhány teherkocsi jött velük szemben, az emberek arca lisztes
volt és ez furcsán hasonlóvá tette valamennyit. Hő! kiáltották a
lovaiknak. A kocsik nyikorogtak a súlyos teher alatt, az emberek a
kocsik mellett mentek nap-nap után. Ha elérkeztek a kirakodóhelyre,
leszedték a kocsiról a lisztet és rozst rakodtak fel, a rozst
felszállították a malomba és onnan ismét lisztet hoztak le a
kirakodó helyre. Egyik nap a másik után.</p>
<p>Szinte látom a lelkemmel, amint te is résztveszel ebben az
életben! mondta Willatz.</p>
<p>Részt is veszek benne a magam módján, jelentette ki Anton. Éppen
most keresem fel a malomtulajdonos urat egy kis felvilágosításért,
nekem is van üzletem, ha nem is foglalkozom éppen liszttel. Menj
csak haza, Willatz és vedd el Synöve Solbakkent!</p>
<p>Mariane ismét felkacagott, de ezuttal egyedül.</p>
<p>No nézd csak, ő nem is nevet rajta, mondta aztán. Willatz, te
nem is nevetsz?</p>
<p>Csak akkor, ha te úgy parancsolod, hogy mulatságosnak találjam,
felelte a fiú.</p>
<p>Holmengraa úr barátságosan köszönt és elébük sietett. Nyugodtan
és közvetlenül, mint egy boldog apa. Mintaképe volt a belső
egyensúlynak. Mariane megkérdezte, hogy vajjon a bűnösöknek
utilapút kötött-e a talpára, az apja azonban mosolygott és azt
felelte, hogy túlságosan sok bűnös akadt.</p>
<p>No, te élet rajongója, van itt valami a te számodra, mondta
Willatz Antonnak. <span class="pagenum"><a id=
"Page_60">-60-</a></span></p>
<p>Hárman együtt megérttették vele, hogy miről van szó és Anton
végül azt mondta:</p>
<p>Tehát az ellenőrzés hiányán mult az egész.</p>
<p>Most meg Willatz nevetett hangosan.</p>
<p>Csakugyan! mondta. A hiba mindkét részről történt, így írják ezt
majd minden újságban. És ha a dolog a törvényszék elé kerül, akkor
a bírák is ugyanezt fogják mondani. Én munkát és bért adok a
munkásoknak, ha tehát a munkás meglop engem, akkor mind a kettőnké
a felelősség, nekem azoknak is munkát és munkabért kellett volna
adnom, akik a munkást ellenőrizzék, továbbá munkát és bért adnom
azoknak, akik az ellenőrökre felügyeljenek. Egyuttal pedig a
munkások, a jól végzett munkáért béremelést fognak követelni,
különben sztrájkba lépnek.</p>
<p>És te mit tennél velük?</p>
<p>Ha kevés csőcselék volna a világon, akkor engedném, hogy csak
éljenek és szaporodjanak.</p>
<p>Én az ön helyében döntőbíróságot tartanék a leghelyesebb
megoldásnak, fordult Anton Holmengraa úrhoz.</p>
<p>Willatz megint fölnevetett, hanyagul, hátravetett fejjel.</p>
<p>Milyen unalmas! mondta. Ó, Anton Fredrik Coldevin, – így hívnak,
úgy-e? – te igazán páratlan ember vagy, jobban megérted az idő
szavát, mint akárki más.</p>
<p>Természetesen, csak a kihágás, a visszaélés megállapítására és
minősítésére vonatkozóan kérnék döntőbíróságot, magyarázta Anton
sértődötten. Mert ha az ember kiélezi a dolgot, akkor az az összes
munkások közös ügyévé növekedik, az üzem pedig megáll. Azt
<span class="pagenum"><a id=
"Page_61">-61-</a></span> hiszem, a malomtulajdonos úr ezzel
teljesen tisztában is van. De ha a munkások maguk bíráskodhatnak a
saját ügyükben, ezt aligha fogják elutasítani. A döntőbíróságot
tehát csak az utalványok sorsának eldöntésére hívnám össze,
megállapítani, hogy mi ajánlatosabb: megtartani vagy megszüntetni
az utalványokat?</p>
<p>Papa, hát sokan követték el a visszaélést? kérdezte Mariane,
mert már torkig volt ezzel a sok szóbeszéddel.</p>
<p>Igen, nagyon sokan. Úgylátszik valamennyien, csak sagvikai
Bertel és Ole Johan nem volt benne.</p>
<p>Tehát csak az ellenőrök álltak ellen a kisértésnek. És miféle
cikkeket vásároltak az utalványokért?</p>
<p>Holmengraa úr mosolygott.</p>
<p>Mindenfélét, a vitorlavászontól a petróleumig.</p>
<p>No, ilyet még nem pipáltam.</p>
<p>A kis boltos Theodornak elmagyarázták, hogy a mi
petróleumhordónk üres, vettek tehát egy hordót és felosztották
maguk közt. A vitorlavászonról azt mondták, hogy a szűréshez
szükséges. A margarint pedig, hogy vajaskenyerük legyen, ha
különóráznak, mert olyankor a malom ad nekik ellátást, magyarázták.
Hahaha! Megáll az ember esze! És mióta csinálják ezt már így!</p>
<p>Anton a fejét csóválta és erre ritkán lehetett alaposabb oka. Az
ellenőrzésnek ekkora hiánya mégis csak meglepő volt, sehogyan se
ment a fejébe.</p>
<p>És most mit akarsz tenni, papa?</p>
<p>Nem lehet itt semmit se tenni. A büntetés nagyon is sok embert
sújtana, de azonkívül is: kétélű fegyver volna.</p>
<p>És az Ön könyvelője nem fedezhette volna fel ezt a dolgot
azonnal? kérdezte Anton és szinte remegett a fiú csupa üzleti érzék
és túlfeszített kereskedőszellem <span class="pagenum"><a id="Page_62">-62-</a></span> hatása alatt. Nem gondolt
arra, hogy a malomtulajdonos talán nem is tart számot az ő
részvételére ebben a kínos ügyben. Az üzletben nem állítottak ki
részletes számlát minden tételről? kérdezte Anton.</p>
<p>Nem! felelte Holmengraa úr kurtán.</p>
<p>Igen, de… kezdte Anton, aztán félbeszakította a mondatot, mert
észrevette, hogy Mariane mosolyog az ő túlzott buzgalmán.</p>
<p>Látom már, meg kell mutatnom az összes kártyáimat, mondta
Holmengraa úr és mosolygott ő is. Annak idején magam mondtam
Theodornak, hogy részletes számlára nincsen szükség, hiszen
annyiféle tételről úgyse lehet szó.</p>
<p>Ezzel csak a bizalmát akarta kimutatni Theodorral szemben, aki
csakugyan rá is szolgált erre a jóvéleményre. A fiatalember maga
nem is követett el semmiféle visszaélést. Theodor egyébként valami
nagyon távoli rokonságban is van vele, az édesanyja harmadágon
unokatestvére Holmengraa úrnak. Holmengraa úr itt Segelfossban
kezdettől fogva segítette a családot, hogy talpraállhasson.</p>
<p>Vagy úgy! mondta Anton. De neki is észre kellett vennie, hogy ez
mégis csak furcsa üzleti viszony. Ilyesmit csak dúsgazdag ember
engedhet meg magának.</p>
<p>Ott álltak a keresztútnál, ahol Willatznak be kellett fordulnia,
hogy visszatérjen a téglaégetőbeli szobácskáihoz és a partiturája
mellé. Már fogta is a kalapját.</p>
<p>Most jut eszembe, Holmengraa úr, nem tudna-e nekem néhány ügyes
erdőmunkást?</p>
<p>Erdőmunkást? kérdezte a malomtulajdonos, és visszatért a saját
gondolatai világából. No, majd csak akad <span class=
"pagenum"><a id="Page_63">-63-</a></span> egy-kettő.
Az ön erdejét végignéztem, amennyire tudtam, és azt hiszem, hogy
sokat föl lehet használni belőle.</p>
<p>Köszönöm! mondta Willatz és eltávozott.</p>
<p>Holmengraa urat szemmelláthatólag olyan kevéssé érdekelték a
rendellenességek a malomban, hogy még ilyen udvarias és kielégítő
választ is tudott adni egészen közömbös dolgokra vonatkozóan. De
azért Mariane figyelmét nem kerülte el, hogy a hangjának valami
nagyon finom, kellemetlen mellékzöngéje volt, mikor válaszolt. –
Vajjon mit jelentsen ez? Azt persze nem is sejtette, hogy az
apjának is bizony tanácsot kellene kérnie a saját ügyeiben. Mi lesz
azokkal hegyirétekkel és legelőkkel, hogyan fogja megvásárolni vagy
kibérelni őket, hogy legelőnek rendezze be ezer szarvasmarha
számára? Egy szót se említett a dolog felől. És Mariane azt
gondolta magában: Nyilván azon mérgelődik, hogy Willatz még ezt az
egyszerű kis erdőirtást se tudja egyedül nyélbeütni, hanem
mindenhez segítségre szorul.</p>
<p>Karját az apja karjába öltötte és úgy mondta ki a szavakat, hogy
rá se nézett, mintha nem is hozzá szólna:</p>
<p>Jelenlevő gyermeked nevében tiltakoznom kell az ellen, hogy
Willatzra haragudj.</p>
<p>Ó, te édes kis indiánlány! felelte a malomtulajdonos és
mosolygott.</p>
<p>Nem, nem haragudott ő senkire. Amint hazaértek, Antont magával
vitte a fogadószobába és ott egy félóráig elbeszélgetett vele a
délamerikai viszonyokról és mindenről világos képet tudott festeni.
Anton nagyon örült, hogy ilyen kimerítő felvilágosításhoz jut.
Igen, <span class="pagenum"><a id=
"Page_64">-64-</a></span> minden jel arra mutatott, hogy Anton
helyesen diszponált az „Aranyhal“-lal, vélekedett Holmengraa úr, de
a szerencsét nem szabad kihagynia a számításból. Anton spekulációi
szemmelláthatóan felkeltették a mesebeli Tóbiás király
érdeklődését. Értesítsen később néhány sorral, hogyan ütött ki a
dolog, mondta.</p>
<p>És még ott maradt a fogadószobában, mikor Anton bement a
lakószobába.</p>
<p>Mariane hirtelen úgy érezte, hogy túlságosan sok rajta az
ékszer. Az utolsó fél órában kivette a füléből a nagy arany
félholdakat és gyöngyöt tett a helyükbe. Anton ezt azonnal
észrevette és úgy találta, hogy így még sokkal szebb. Igaz, hogy
gyönyörűek voltak azok a félholdak, csodálatosan finom
aranyláncocskán himbálóztak, de azért mégis volt bennük valami
indiános, sőt Anton úgy érezte, hogy: zenebonás ékesség, – a
gyöngyök közelebb hozták a lányt Európához. Mariane nyugodtan
végighallgatta ezt a gondolatot és csak annyit felelt rá:</p>
<p>Úgy találja? No, ennek örülök.</p>
<p>Érdekli az, hogy nekem tetszik?</p>
<p>Minden bizonnyal.</p>
<p>Aztán arról kezdett beszélni, hogy a közeli napokban elutazik, –
mikor is indul délre a legközelebbi hajó? Pénteken? No igen, szóval
elutazik. De ha a dunnaludak elköltöznek, újra visszatér.</p>
<p>Hogy érti ezt? És mit akar a dunnaludaktól?</p>
<p>Ó, jóságos Isten! kiáltotta Anton. Hogy mit akarok a
dunnaludaktól? Azt az időt várom, amikor a dunnaludak elhagyják a
költőhelyeiket és üresen marad a fészkük… A dunnaludak, a Jensen
kereskedő telepéről… <span class="pagenum"><a id=
"Page_65">-65-</a></span></p>
<p>Csakugyan, erről megfeledkeztem. Hiszen maga vissza akar térni
az őszi ünnepélyre.</p>
<p>Különösen, ha én és az ünnepély remélhetjük, hogy maga is meg
fog ott jelenni.</p>
<p>Én? No már bocsásson meg!</p>
<p>Jó idő múlva ez a válasz mégegyszer eszébe jutott Antonnak és
akkor megsértődött rajta: hogy is ne, mikor neki föltett szándéka,
hogy megjelenik a kollégája, Jensen kereskedő ünnepélyén. Ez az
úgynevezett boltos Theodor, mozgékony ember, az új idők embere.
Figyelje csak meg, milyen agilis, hogyan terjeszti ki az üzletét
mind szélesebb és szélesebb körre! Ez ám a jövő embere! Némelyik
ember, úgy látszik, csak a múltban él. Olyanok, mint a vakok,
kimeresztett szemmel járnak és sokan bölcseséget olvasnak ki a
szemükből, amiért olyan mereven egy irányba néz. Az ilyen
embereknek a saját szigetükön kellene élniök, valahol a tenger
közepén, ők nem tudják, hogy az élet olyan, mint a nap világa, és
mint a kereskedelem és a tűzérség. Mit ártana az magának, Mariane
kisasszony, ha elmenne egy nyilvános ünnepélyre, ahol mindenki csak
örülne, hogy megjelenik.</p>
<p>De mindez semmit se használt, falrahányt borsó volt az egész és
Mariane kijelentette, hogy hallani se akar tovább a dologról.</p>
<p>Ha nem, hát nem, mondta a fiú. De ősszel majd visszajövök. És
akkor majd a szállóban lakom, – hogy is hívják csak? A Larsen
szállodában.</p>
<p>Mikor Anton elment, Mariane egy kézimunkát vett elő – még a
régi, jó időkből, – jól megnézte, aztán újra letette az asztalra.
Elővett egy könyvet és olvasott <span class="pagenum"><a id="Page_66">-66-</a></span> belőle néhány sort, majd egy
csomag kártyát vett a kezébe és keverni kezdte. Egyszerre csak
felnyitotta a fogadószoba ajtaját és azt mondta, hogy szeretne
sétálni egyet.</p>
<p>Jól van, sétálj csak! mondta az apja barátságosan, mint
mindig.</p>
<p>Holmengraa úr egyedül maradt. Teljesen egyedül a háznak ebben a
részében. Valami történhetett vele, abban a pillanatban, amikor
Anton elhagyta a szobát. Lehetséges, hogy egy ember ilyen hirtelen,
átmenet nélkül megöregszik? Vagy csak a súlyos gondok hajlították
meg a derekát és tették ilyen méltatlanná egy királyhoz? Nem volt
előtte papíros és nem valami meghatározott számlán dolgozott, csak
ült, ült a helyén és elmosódó szemmel nézett a kezére: nem, a
szabadkőműves gyűrű se mentette már meg, nem mentette meg semmi, az
sem, hogy titokzatosan kacsintott oldalvást és olyan arcokat
vágott, mintha valami láthatatlan lénnyel lenne állandó
összeköttetésben, a munkások mégse adták be a derekukat. Minden
átmenet nélkül újra tegezni kezdték és Tóbiásnak nevezték. Ez olyan
volt neki, mint az ökölcsapás. Minden tekintélyét elvesztette
előttük, megint látták éjszaka, amint lányvadászatra indult. Igen,
úgy tett, mintha erdőt nézne Willatz Holmsen számára, és akkor
estefelé fölment a házikókba a hegy oldalán és ott kért éjjeli
szállást.</p>
<p>Hohó, te Tóbiás vagy, te szabadkőműves, ugyanolyan, mint mi
vagyunk és egy szikrával se különb! Most pedig felemelted a liszt
árát. De nem tudtad teljesen kiszipolyozni a vérünket, egy csöpp
vérünk még maradt. Nem szégyenled magad? És ha egy kis utalványt
állítunk csak ki magunknak és azzal elmegyünk a <span class=
"pagenum"><a id="Page_67">-67-</a></span> boltba,
hogy megvegyük rajta, ami az életünkhöz kell, akkor ránktörsz, mint
egy rabszolgatartó és elszámoltatsz minden őrével. Szégyen,
gyalázat!</p>
<p>Néhány munkás nyugodtabban fogta fel a dolgot és kimutatta az
igazságérzetét. Ezek előzékenyen bólongattak és egy és más
csekélységben igazat is adtak a malomtulajdonosnak. Ez nem is olyan
ostoba dolog, mondták valamire. Nem is egészen bolond ez az ember,
mondták máskor. De ez még rosszabb volt, mintha a többiek, a
garázdák beszéltek. Aslak már nem volt a malomban, de a szelleme
még mindig ott kisértett.</p>
<p>Nem, ez tarthatatlan helyzet volt. Úgylátszik, valóban nem úrnak
született, hanem arra, hogy megjelenjék és eltűnjön, mint a mese
alakjai. Az emberek, Isten tudja, mit képzeltek az ő gazdagságáról.
Ő pedig spekulált, keresett pénzt, vesztett is, talán már nem is
volt több veszteni való milliója. És ez volt a döntő az emberek
szemében. Vajjon miért emelte újra a lisztárakat? Jóságos ég, ha
ezt szükségből tette, akkor aligha érhet többet mint a többiek
Segelfossban és akkor miért járt volna neki nagyobb tisztelet?
Szégyen gyalázat!</p>
<p>Hova gondol most, min tűnődik úgy el és miért nézi folyton a
kezét? Most lett-e csak világos az agyában, hogy az új módszerrel
hibás útra tévedt az utóbbi hetekben? Da vajjon mihez kezdjen most?
Elvégre is parasztnak született, az volt és az is marad, a
fantáziája nem tudta egészen elhomályosítani a szemében a
valóságot. Akkor is a földön maradt, ha a szárnyai vitték. És mikor
a mult héten ismét felemelte a liszárakat, azt mégis csak helyes
számítás alapján cselekedte. A többi malmoshoz képest még így is
olcsó volt és <span class="pagenum"><a id=
"Page_68">-68-</a></span> a különbség kiadta a szállítás költségét,
– hát miért ne tette volna? Az emberek miatt? Hiszen az már
kiderült, hogy az emberek hogy ítélnek felőle. Ha nem tudták
gazdagnak, ügyet se vetettek rá! Pedig milyen ostoba tévedés volt
ez! A tucatemberek életpályáját nem lehetett az övével
összehasonlítani, olyan volt az, mintha egy hétköznapot a sorshoz
hasonlítanak. És a vagyona? Miért akartak arról mindenáron tudni
valamit? Talán gazdag volt, talán nem. Lehet, hogy annyija se volt,
amennyit egy aranyásó egy nap alatt kiás, – de mi különbséget tett
az? Talán mégis gazdag volt, csak nem tudott róla senki. Mariane
ravasz volt és okos, és gyakran szerette volna tudni, hogy a
különböző levelekben és táviratokban mi áll.</p>
<p>Mond csak, papa, kérdezte nem egyszer tréfásan, miért küldted
vissza a fiadat még gyerekkorában Mexikóba és miért taníttatad ki,
hogy birtokot tudjon kezelni és hajót vezetni?</p>
<p>Mert így te azt hiszed, hogy Mexikóban birtokom és hajóim
vannak, felelte Holmengraa úr titokzatosan.</p>
<p>Akármilyen vihar vetette is Segelfossba Holmengraa urat, annyi
tény, hogy itteni tartózkodása az állandó munkászavargások és
fokozatosan hanyatló tekintélye miatt nem volt különösebben
ajánlatos. És nem állt-e nyitva a számára a világnak mind a négy
tája, miért kellett éppen itt lennie? Nyilván nem kötötte ide
semmi, sem Irgensné, sem a főztje, sem a munkások, a malom, az
utak, vagy a folyó… semmi, semmi. Vagy az volt a kivánsága, hogy a
hazájában élhessen? Hajtotta valami természetes ösztön, egy
földöntúli hatalom, és csak ezért vette vállára a keresztet? Ebben
az esetben, – úgy ám, jó emberek! – átlépne a fejetek fölött,
<span class="pagenum"><a id=
"Page_69">-69-</a></span> menne a maga útján és eltiporna
benneteket, minden teketória nélkül, mint egy szalmaszálat a lábai
alatt.</p>
<p>De ő nem tiport le senkit, arra nem volt semmi képessége, mert
nem született uralkodónak. Uralkodónak? Hiszen még a gazdaságát se
tudta a kezében tartani és nem minden időben tudott dacolni a
munkásai gúnyos föllépésével. Most is: nem az irodájában ül-e és
ott töpreng a világ rosszaságán? Nagyszerűen ment minden, amíg ő
király volt és mesebeli alak, addig úgy ment, mint a karikacsapás.
Mindenki a földig hajlongott előtte, később azonban visszájára
fordult az egész. Falusi ember volt, aki már egy lépéssel
el-eltávolodott a maga paraszti osztályától. Első úttörő volt a
nem-parasztok sorában, – mi egyéb telt volna még tőle. És mégis – ő
volt Segelfoss regéje, mint a csillag világított az egész csürhe
fölött.</p>
<p>Kiszalad az ebédlőbe és ujra visszatér. Titkon hallgatózott az
ajtókon és most ismét leült, mintha megmenekült volna, – a ház ura
megmenekült! És most mintha földerülne a kedélye is, már mosolyog.
Ugyan mi értelme van ennek a töprengésnek? Persze, hogyha teljes
napvilágnál nézzük a dolgokat, nem lenne már szabad olyan
bolondosnak és fiatalnak lenni. A lányok nem tudják titokban
tartani a malomtulajdonos úr különös kirándulásait és csak kérdezik
egymást: Veled is megtörtént? Hol? És hányszor? Ó, ez a kalandos
Szindbád, ez a hóbortos fickó, ez a deresfejű ifjonc! Nem elég
nehézséget okozott-e Irgensnének éveken át, hogy szolgálót kapjon a
házba? Valahol a messze távolban voltak országok és ültetvények,
ahol a kávé terem, meg banán és a cukornád, jó illat árad belőlük
és az éjszaka, – az éjszaka a kalandos hajósoké, meg a bolondosoké.
<span class="pagenum"><a id=
"Page_70">-70-</a></span> És vannak szigetek, sárga, fekete és
fehér lányokkal. Szó, ami szó, nem lett volna szüksége rá, hogy
olyan pontosan felmérje Willatz Holmsen erdejét, hiszen a hegyi
házikókban voltaképen nem volt semmi vonzó, hacsak az nem, hogy
Marcilie leányzónak egy fiatal huga volt ott. A lány apja vitte
Holmengraa urat egy darabig a hegyeken át, mert a lány apja mindig
fel akarja venni a szekerére Holmengraa urat.</p>
<p>És ha a malom munkásai azt mondták rá, hogy ő is csak a maguk
fajtája, hát nagyot tévedtek. Egészen más ember volt ő. Hatalmas
ideák és jelentős tervek forogtak a fejében. Ha ezerszámra akarta
legeltetni a jószágot a havasi legelőkön, ez a terv egy konzervgyár
ötletével függött össze. Ezt az ötletet aztán továbbszőtte,
elgondolta, hogyan fogja hajóra rakni a konzervgyár termékeit.
Bevezetteti a villanyvilágítást, mechanikai műhelyt rendez be és
gőzekével szántat. Azt is megtehetné, hogy gyógyszertárt és egy
könyvesboltot költöztet Segelfossba, vagy maga is nyithatna egy kis
szatócsüzletet, kereshetne háromezer koronát egy évben és élné a
maga nyugodt életét. Bizony, mindent megtehetne, – hasznára
fordíthatná a Theodor bolondságait, és egyszerre veszedelmes
konkurrensként állna itt. És ha az egyik úton-módon nem sikerül,
talál ő még mindig egy csomó megoldást, tőle minden kitelt. No de
légy csak nyugodt, kis Theodor, oda már mégse fejlődik a dolog,
hogy téged is nyugtalanítson a szatócsboltodban, élj te csak
nyugodtan és légy büszkesége az édesanyádnak. Van nekünk még néhány
más tervünk is és egyet még ebben az esztendőben megvalósítunk a
Csendes óceánon, itt is van már a távirat! A háború hívja a mi kis
hajónkat, a mi brilliáns kis hajónkat, olyan az, mint a
<span class="pagenum"><a id=
"Page_71">-71-</a></span> bagoly, nappal nem lehet látni, nem, csak
éjszaka vitorlázott, ott vitorlázott az ezeregy éjszakában és szín
gyémánt a rakománya. Küldd csak ide nekünk! mondta a háború. –
Kérem, kettőszázhúszezer az ára! Kedves Theodor, nekünk csak
hatvanezerbe van a hajó. Nem bántuk meg a vásárt, jó hajó volt és
gyémánt a rakománya. Egy fiatalember vezette, sennor Felix, de ma
már ismét másik hajót vezet. Pompás mesebeli hős az a sennor
Felix!</p>
<p>Holmengraa úr még egyszer kiszalad az ebédlőbe, mikor visszajön,
duzzad a tárcája. A matrózoknak van ilyen teli tárcájuk, mikor
kiszállnak a szárazföldön. Leszállt az este, Holmengraa úr az
órájára néz és nekiindul. A lépcsőn a lányával találkozik s
tréfásan mondja neki: Örvendek, hogy látlak! – Hasonlóképen! feleli
a lány és nagyot nevet. Ők ketten mindenkor jóbarátok és
jópajtások. És sem az apa nem kérdezte meg a lányt, hogy honnan
jön, sem pedig az nem érdeklődött Marianénál, hogy hová visz az
útja.</p>
<p>A malom irodájában töltötte el ezután az idejét, hol ezzel
foglalatoskodott, hol amazzal, a segédkikötőmesterre valami fontos
munkát bízott, jó néhány órára való munkát. Közben sötét lett az
éjszaka, amilyen sötét ebben a világos évszakban csak lehetett. A
kis uccákat és házakat azért tisztán meg lehetett
különböztetni.</p>
<p>Most jön ki a postahivatalból a főnök, széles válla ringatózik,
amint elindul az úton. Észrevette már mindenki rajta, hogy ez a
pontatlan ember, csak egyetlen egy dologban pontos: nevezetesen
minden éjszaka elmegy hazulról. Gondolkozik, filozófál, mosolyog
valamilyen megfigyelésén, vagy ha lármát hall, összeráncolja a
homlokát. Jó, hogy nyár van, legalább nincsen szüksége <span class=
"pagenum"><a id="Page_72">-72-</a></span> felöltőre!
Alighanem nagyon fontos dolgokat forgat a fejében, hogy olyan kevés
figyelmet fordít a külsejére, meg a ruhájára. A nadrágja
menetközben mindig lecsúszik egy kicsit, már kitérdesedett egészen,
rossz az anyaga és rojtos a széle is alul. De Baardsen távirász nem
törődik a nadrágjával, megvan ez a jó tulajdonsága, és ha meglátja
alul a rojtokat, azt mondja magában, hogy ő lett bizonyára kisebb.
Egyébként gyakran tesz vidám és mélyértelmű kijelentéseket és néha
nagyszerű megjegyzéseket fűz az eseményekhez.</p>
<p>Egy ideig a rakodópart környékén csatangolt. Ismer itt mindent
az utolsó szögig, pontosan tudja minden láda helyét. Egyszerre nesz
üti meg a fülét, összeráncolja a homlokát és elindul a hang után.
Csöndes az éjszaka, valamelyik házból beszéd hallszik, onnan, ahol
a segédkikötőmester lakik, az ő hangja ez, szid valakit, valamiért
nagyon izgatott és egy férfi áll előtte. No lám, hiszen ő az első
basszus a kikötőmester dalárdájában, tehát beszélhetne sokkal
hangosabban is, de most csak suttog, szinte sziszeg.</p>
<p>Hát azért rendelt be engem éjszakai munkára, átkozott disznó!
Mit keresett itt? Szerenádot akar adni az ablak alatt? Szerencsére
Daverdana nem az a jóféle, ő nem nyitja ki az ablakot. Attól
bízvást alhatik.</p>
<p>Maga előtt kergeti az idegen férfit és továbbsziszegi
feléje:</p>
<p>Mit vigyorog? Ha csak a jogomat tekinteném, fejbekólintanám
ezzel a bottal!</p>
<p>Úr és szolga! gondolja nyilván Baardsen és továbbmegy. Óvatosan
visszanéz a vállán át, látja, amint a főnök úr igyekszik lassan
tisztázni a dolgot és szomorúan mosolyog. Mi mást is tehetne,
minthogy szomorúan <span class="pagenum"><a id=
"Page_73">-73-</a></span> mosolyog. Mi mást is tehetne, minthogy
szomorúan mosolyog és megzavarodik. Baardsen most még élénkebben
filozófál: megmentette volna az urat a szolgájától, ha módjában
van, azt is megtehetné, hogy besettenkedik Daverdanához és
megnyugtatja a lárma miatt. Baardsen elmosolyodott, mint aki valami
nagyon csinosat eszelt ki. Ebben a pillanatban döntő elhatározásra
jutott az üldözött principális. Mintha csak eddig a pontig lett
volna szüksége kíséretre, tovább nem, villámgyorsan kitért
oldalvást, leszegte a fejét, futásnak eredt és a következő
pillanatban már eltünt szem elől. A segédkikötőmester lassan és
hallgatagon ment tovább, úgy látszik, visszatért ismét a munkája
mellé, a raktárba.</p>
<p>Úr és szolga, – bizony ezeréves história kisértett itt és
Baardsen most sem érhette meg a végét. Csak egy epizódnak a kezdete
volt ez. Egy deresedő hajú, bolond özvegy ember! Valamikor jó sora
volt, de most már kevésbé jól megy a dolga. Hallgasd csak ezt a
síri, éjszakai sötétséget, úgy forrong-lázong, akárcsak ő!
Tulajdonképen nem is volt ez tolvaj dolog, vagy állati dolog, –
ahol egy szolgának nincs keresni valója, ott távol kell tartani, ez
a kíméletlen igazság. Arcátlanság volt, annyi igaz. De arcátlan
ember volt-e ez a főnök egyébként? Sőt ellenkezőleg, finom volt,
adakozó és mélylelkű. Nem, ezen nem volt könnyű eligazodni! És
Baardsen is azzal intézte el magában az ügyet, hogy ezen úgy se
igazodik el senki! A szél sem úgy fuj, ahogy a könyvek előírják és
furcsa volna, ha valaki – mennydörgésszínű harisnyáról
beszélne.</p>
<p>Mielőtt Baardsen kiment az éjszakába, egyideig bizonyára benn
tespedt a táviróhivatalban, mert hosszasan elsétált a Theodor
színháza felé, mielőtt visszafordult, <span class=
"pagenum"><a id="Page_74">-74-</a></span> hogy ismét
ugyanazon az úton haza térjen. Nagyszerű hangulatban volt és a
gondolkozása kitünően működött. Amint azonban a segédkikötőmester
lakása mellett elhaladt, megzavarodott egy pillanatra, mert az
elüldözött főnök ujra csak ott állt. Nem érez hatalmat maga fölött,
gondolta Baardsen, senki sincsen Segelfossban, aki miatt ügyelnie
kellene magára! Az ördög értse az ilyen dolgot. Baardsennek
tulajdonképen nem volt mit keresnie éjszaka ez előtt a lakás előtt.
De itt most cselekedni kellett, menteni, ami még menthető, –
mindenek előtt a főnököt. Minden köszönés és bevezetés nélkül
egyenesen odament Holmengraa úrhoz és azt mondta neki:</p>
<p>Elfelejtettem rávezetni az ön tegnapelőtti táviratára, hogy a
megjelölt idő bizonytalan volt.</p>
<p>Talán összerezzent a főnök ijedtében? Nem, a legnyugodtabban
tudomásul vette a közlést.</p>
<p>Úgy? mondta.</p>
<p>Már mint az ön válasza számára megjelölt határidő. Az óra helyén
egy kereszt volt. Nagyon fontos táviratnak látszott, azt hiszem,
kifejezetten meg kellett volna jelölnöm, hogy az órát
elolvashatatlanul adták le Puerto Ricoból.</p>
<p>Nagyon jól megértettem, mit jelent a kereszt, mondotta a
főnök.</p>
<p>Úgy? kérdezte Baardsen kurtán és nyomban tovább indult.</p>
<p>Jőjjön velem még pár lépést, a zavarosan megjelölt idő azt is
jelentheti, hogy mai válasza későn érkezik. Háborúban égetően
fontos minden óra.</p>
<p>Nem baj, ha későn is érkezik a válaszom, mondta a főnök.
<span class="pagenum"><a id=
"Page_75">-75-</a></span></p>
<p>Ha jól tudom, nagy összegről van szó, egész kis vagyonról…</p>
<p>Úgy van, mondta a főnök. És mentek tovább és beszélgettek
egymással. A segédkikötőmester szembejön velük, már megint rosszat
sejtett, fut, ahogy a lábától telik, de amint kettesben találja
őket, lassan elmegy mellettük és köszön.</p>
<p>Mindezideig a főnök nagyon tartózkodóan viselkedett, most
azonban egyszerre úgy érzi, hogy nagy hálával tartozik a
távirásznak és ennek a legszívélyesebb módon kifejezést is ad.</p>
<p>Nagyon is jól értettem, hogy mit jelent a kereszt, mondta. Ha
létrejön az üzlet, egy hajómmal kevesebb van. Nagyszerű hajó volt,
olyan árut vitt, ami a gyémántnál is többet ér. Ha pedig nem
lehetett megkötni az üzletet, akkor tovább megy a hajó az áruval.
Így van ez. De alighanem megkötötték azt az üzletet, különben ma
egy másik táviratot kaptam volna.</p>
<p>Aztán egyéb dolgokról beszélgettek és közben mind tovább
haladtak az úton, egészen jól meg lehetett különböztetni a
sárkányfejeket Rasch ügyvéd házán, és elmentek egy kert előtt is.
Holmengraa úr mind beszédesebb lett, Baardsen észrevette, hogy
többet beszél a kelleténél és hogy már nem nagyon mérlegeli a
szavait. Holmengraa úr háza is egyszerre feltünt a sötétben.</p>
<p>Leülünk egy kicsit, mondta a malomtulajdonos.</p>
<p>És beszédes maradt továbbra is, szigetekről regélt, ahol
színesbőrű lányok élnek, egyre-másra lelkesedett, rajongó szavakkal
illetett régi és közismert dolgokat, néhány egyéni mondását rövid
időközökben többször is elismételte, bár azok értelmét Baardsen
sokkal jobban ki tudta volna fejezni, így valahogy: Nem úgy van-e,
<span class="pagenum"><a id=
"Page_76">-76-</a></span> amint mondom, hogy a szerelem csak múló
betegség. Igyekezni kell kilábolni belőle és megtalálni önmagunkat.
Nem gondolja?</p>
<p>A malomtulajdonos nem volt iszákos, se pedig valami kéjenc, az
élete szabálytalanságai nem voltak beteges természetűek. Átmeneti
tipus volt, néha kijött a sodrából és ha leszállt az este, –
trubadúr lett belőle. Baardsennek lassankint kínos lett a
fecsegése, de akkor a malomtulajdonos hirtelen egy üveget húzott ki
a mellső zsebéből és megkínálta a távirászt…</p>
<p>A szárazföldi tengerész kínálta az italt, Baardsen ugyan már
kevés dolgon lepődött meg, de erre még ő is azt mondta: Nem.</p>
<p>Elsápadt és felállt. Talán nem akarta megbántani a
malomtulajdonost, mert hozzátette:</p>
<p>Köszönöm szépen, de nekem ma még munkám van otthon és ilyenkor
nem szabad innom! Egész más, ha ön maga iszik meg egy pohárkával,
áldomást a nagy üzletre!</p>
<p>Igen, mondta a malomtulajdonos, és felállt ő is. Igen, nagyon
helyes, egy pohárkával a jó üzletre! Nagyszerű bor ez, magammal
vittem, mert készültem valahová és szerettem volna együtt inni
valakivel.</p>
<p>Félek, hogy tartóztatom, ön bizonyosan fáradt és szeretne már
lefeküdni, mondta Baardsen.</p>
<p>Nem, nem vagyok fáradt, mondta, ivott egy kortyot az üvegből,
aztán ismét a zsebébe rejtette.</p>
<p>Akkor hát – jó éjszakát!</p>
<p>Baardsen mélyen és udvariasan köszönt a kalapjával, aztán
elment.</p>
<p>Furcsa ember, gondolta a főnök úr, mikor magára <span class=
"pagenum"><a id="Page_77">-77-</a></span> maradt.
Tehát jó éjszakát, mondta hangosan, bár nem vagyok fáradt és nem
akarok még aludni.</p>
<p>Később Baardsen mégegyszer kimegy az éjszakába, a síri csöndbe…
Még egy órácskát elfilozofál és gondolkozik az emberi léten, – az
ördög érti az egészet! És aztán mégegyszer arra néz, a
segédkikötőmester lakásának az irányába. De mi az? Hiszen ott áll a
malomtulajdonos! A főnök úr, – immár harmadszor. Éppen most fogja a
kulcsot és nyitja vele az ajtót.</p>
<div class="chapter">
<h2>3.</h2>
</div>
<p>Ugyanazon az estén, mikor Rasch ügyvéd és a felesége kerti
ünnepélyt rendeztek, a Sjura szarka pokoli lármát csapott
Holmengraa úrék házában. Sjura ugyanis azt akarja, hogy este, ha ő
már aludni tér az ágra, béke és csönd legyen körülötte mindenütt.
Ha azonban nem hagyják nyugodni, akkor csivikelni kezd és ezúton
értesíti a többi szarkát: lármázzanak ők is, amint a torkukon kifér
és ilyen módon aztán fülsiketítő lárma keletkezett.</p>
<p>Vajjon miért csörög a szarka odaát? gondolja magában Irgensné,
mert ő is ott van a kerti ünnepélyen.</p>
<p>Igen, most végre megrendezte az ügyvéd a kerti ünnepélyt, az
őszi ünnepélyt – és ott van egész Segelfoss. Baardsen távirász
ugyan hiányzik, mert az utóbbi években nem tett a háznál egyetlen
látogatást sem és így szóba se jöhetett, hogy őt is meghivják.
Egyébként azonban senkiről se feledkeztek meg és a munkások
valamennyien eljöttek egy teára meg vajaskenyérre.</p>
<p>Ha pedig Willatz Holmsen megérkezik, tanítja <span class=
"pagenum"><a id="Page_78">-78-</a></span> Rasch
ügyvéd a feleségét, nyugodtan ülsz tovább a székeden, amíg ide nem
ér, és nem fogadod őt ünnepélyesen. Nézz csak mindig rám és
figyeld, hogyan csinálom én, akkor tökéletesen biztosan fogsz
mozogni. Ha pedig Willatz Holmsen indulni készül, eszem ágában
sincs, hogy visszatartsam.</p>
<p>Mert Rasch ügyvéd úr kénytelen volt némi társadalmi formákra
oktatni a feleségét, az asszonynak semmi érzéke sem volt az ilyen
finomságok iránt. De mi lenne, ha csakugyan mindenben utánozta
volna őt és a zsebkendőt a ruhája ujjában hordta volna, mint az
ügyvéd úr, vagy Muus doktor? Nem, az lehetetlen. Az ügyvéd úr
lassanként belefáradt, hogy az asszony minden társadalmi
fogyatékossága fölött őrködjék és csak akkor utasította rendre, ha
már valami nagyon is szembeötlő ügyetlenséget követett el.</p>
<p>Nézd csak, Christine, nem kell a tányért ferdén tartani, hogy az
utolsó csöpp levest is kikanalazza az ember, gondolj már egyszer
erre is! Finom ember nem tesz ilyesmit!</p>
<p>Raschné talán rosszul ítélt, mikor úgy érezte, hogy az ura
elnyomja, ennek igazán nem volt semmi alapja, ha helyesen fogta
volna fel a dolgot, még hálásnak is kellett volna lennie. De az
asszony persze hálátlan volt.</p>
<p>Csinos asszony volt egyébként, kissé már hervadt virág,
becsületes és egy kicsit ostoba, úgy hogy nem mindig tudta, mit
beszél. Leánykorában jókedvű volt és szeretett volna férjhez menni,
mint asszony pedig nehézkes lett, érzékeny és szürkehajú… A
kikötőmester… ó, úgy látszik, nem egymásnak teremtette őket az
Isten! Ma este a kikötőmester itt volt a dalárdájával és mikor kinn
a kertben énekelni kezdtek, az asszonynak <span class=
"pagenum"><a id="Page_79">-79-</a></span> föl
kellett szaladnia a hálószobába, hogy elrejtse könnyeit. Hogy az
Isten áldja meg érte! És ki tudja, vajjon nem neki énekelt-e, első
szerelmének, Christine Salvesennek? Csak Irgensné hosszas
nógatására nyujtotta Rasch ügyvédnek a kezét, valószinüleg ez volt
az Isten rendelése és most már két gyermeke is volt, messze földön
nem találni párjukat, – legfeljebb Willatz Holmsen vehette volna
fel velük a versenyt, Willatz Holmsen, mikor még gyarmek volt.</p>
<p>És most Willatz el se jött erre az estélyre. Nem, mióta Anton
Coldevin ismét elutazott, Willatz már megint a maga ura volt és
azóta szorgalmasan dolgozott. Irt is neki egy levelezőlapot, –
kedves Christine asszony! – megköszönte a meghívást és kérte, hogy
a férjének is adja át üdvözletét, de őnála otthon most éppen ég a
munka és ugyancsak össze kell szednie magát, ha idejére el akar
készülni vele, ezért nem is mer eljönni az ünnepélyre.</p>
<p>Jó, jó, mondta erre az ügyvéd úr, de doktor Muus eljött,
Holmengraa úr és a lánya is jelenvannak, meg aztán Landmarckné is
eljött a leányaival!</p>
<p>És az ügyvéd úr még sokakat fölsorolhatott volna: az ura-i
előljárót, a <em class="gesperrt">Segelfossi Ujság</em>
szerkesztőjét és egyben szedőjét, Henriksen udvari szállítót, a
boltos Per két leányát, vagyis a Jensen kisasszonyokat, ezeknek
ugyancsak felvitte az Isten a dolgukat. De bátyjuk, a boltos
Theodor nem jelent meg, mert nem volt jó viszonyban az
ügyvéddel.</p>
<p>A vendégek künn gyülekeztek a kertben. A nyár már jól
előrehaladt, de azért még mindig enyhe és szép volt az idő, nem
volt szükség felöltőre, persze Florina mégis felhúzta a sárgaselyem
kiskabátot, bár föl kellett <span class="pagenum"><a
id="Page_80">-80-</a></span> szolgálnia benne, egyébként azonban
mindenki jól érezte magát kabát nélkül is. És a kert, vagy a park,
ha úgy tetszik, – teljes pompájában virult a virágágyaival,
bokraival és más gyönyörűségeivel. Minden volt itt, semmi se
hiányzott, a szökőkútban fölfelé ívelt a vízsugár, zöld volt a
pázsit, ápoltak az utak és az ünnep napjára még sok minden újat
vásároltak be, sok fapadot és kerek asztalt és az asztaloknak bádog
volt a teteje, ha valamit rátettek, hatalmasat dördült
mindannyiszor.</p>
<p>Igen, itt a kertben játszódott le a tulajdonképeni ünnepély, itt
örökítette meg az új fényképész az egész díszes vendégkoszorút, még
nappal, amíg világos volt és aztán itt maradtak a vendégek, késő
éjszakáig. De a finom és előkelő vendégek később a verandán
foglaltak helyet, sőt még a szobába is beültek, puncsot ittak,
össze-összeütötték a poharukat és úgy multoztak. Nagyon kellemes
volt az ünnepély és doktor Muus bizonyára valamennyiük véleményét
juttatta szóhoz, mikor poharat emelt és köszöntőt mondott a kertre
és Rasch ügyvéd házára. De milyen szép is volt, amint doktor Muus
kiállt és beszélt és uralta az egész társaságot! Egyetlen zavaró a
nyomorék füle volt rajta, de egész arcán ragyogott a szellemesség
és a szemüveg úgy ült az orrán, mint egy japán tudósén… Ma esti
beszéde egyébként szimbólikus jelentésű volt, mert a doktor
Délnorvégiában kapott állást és közvetlenül az elutazása előtt
állott. Dícsérte a kertet és a parkot, azt mondta, hogy még csak a
pacsirták hiányoznak belőle. Hiszen valamivel délebbre sincsenek
még pacsirták, de ő, minthogy szándéka oda áttenni a szállását,
mégis csak közelebb kerül a pacsirtákhoz… Üdv mindenkinek, aki
szintén követi majd délre! Hálás köszönet! mondta Rasch ügyvéd.
<span class="pagenum"><a id=
"Page_81">-81-</a></span> Hálás köszönet, mondta Landmarckné is,
sőt még a zsebkendőjét is kihúzta, azzal integetett a doktornak és
azt kiáltotta: brávó! A kikötőmester pedig összegyüjtötte az
embereit a veranda előtt, az énekesek krákogtak és a torkukat
köszörülték, aztán belekezdtek a dalba:</p>
<div class="poem">
<div class="stanza"><span class="i0">„Az ifjúság szép
tavaszán<br></span> <span class="i0">S a forró nyárnak
évszakán…“<br></span></div>
</div>
<p>Most Rasch ügyvéden volt a sor. A kulcscsomó csörgött a
zsebében, most még kövérebbnek és elhízottabbnak látszott, de
határozottan és értelmesen beszélt. Pacsirtái, mondta, nincsenek,
nem, egyelőre még nincsenek. De egyébként sok mindent bvezetett már
itt Segelfossban és ezzel bizonyos mértékig példával járt elő
másoknak. Mi volt ez a hely, mielőtt ő ideérkezett? Puszta mező. És
micsoda most? Ápolt park, ahol szökőkút csobog és ritka külföldi
fák virágzanak, az ő keze alatt kivirágzott a mező, egy modern
villa emelkedett ki a földből, olyan, aminőket délen építenek és
most már néhány vasöntődével tárgyal két művészi szobor ügyében,
amelyeket a kert díszéül szánt. De ez még nem minden, ő, az ügyvéd,
egy magasabb célt követett ezzel az összejövetellel, most, mikor
annyi befolyásos férfi és hölgy van itt együtt, azt ajánlja, hogy
alapítsanak egy jótékonysági egyletet Segelfossban, – elnökül
választhatnak, akit akarnak. Egyben megköszöni kedves vendégeinek
szíves megjelenésüket, igen, mindegyiknek külön-külön megköszöni a
maga és felesége nevében és emeli poharát házának pótolhattalan
barátjára, aki most távozni készül innen, doktor Muus
egészségére!</p>
<p>Hurrá és brávó és a dalárda uj énekbe kezd. <span class=
"pagenum"><a id="Page_82">-82-</a></span></p>
<p>De ezzel még nem mindenki számára fejeződött be az estély.
Holmengraa úr és a leánya elmentek és az ura-i előljáró is
elkísérte Holmengraa kisasszonyt, a kedves barátnőjét. De nem ment
el a doktor, és nem ment el Landmarckné sem a lányaival, ezek a
vendégek ott maradtak késő éjszakáig és tovább szórakoztak.</p>
<p>Az ügyvéd lakásában csakugyan lehetett is szórakozni. Nem volt
itt holmi modern csecse-becse, szecessziós stílus, négyszögű lámpák
és ifjú festők képei, itt a legszolidabb polgári szellem
uralkodott, a háziúr örökölte az izlését, belevésődött az a
családba sok hosszú hivatalnok-nemzedéken át és ki tudott tenni
magáért! Volt ott egy üvegajtós könyvszekrény és minthogy a nagy
költők már mind meghaltak, egyetlen élőnek a műve se volt a
könyvszekrényben, csak nagy költők voltak benne. És gyönyörű
szőnyegek a földön, géppel hímzett négyszögű gobelinek a falon, kis
asztalkán két hatalmas album feküdt, Rasch ügyvéd rokonainak és
barátainak fényképeivel és itt feküdtek még Rasch úr és felesége
esküvőjéről az üdvözlő táviratok, bekötötték őket egy könyvbe és a
dátumot arany betűkkel nyomták a tetejére! Az étagère roskadozott
antikutánzatú gyetyartatók, meg a számos kagyló, és szép díszkövek,
üvegpalackok és mindenféle karácsonyi ajándékok, a tintatartók és
porcellánfigurák terhe alatt. De Rasch ügyvéd azért nem mindenben
követte a családi hagyományt. Ő is, mint doktor Muus, elsajátította
kissé a modern idők szellemét, amennyire azt valódi izléssel, – a
veleszületett izléssel – össze lehetett egyeztetni. Így például
doktor Muus, mikor utoljára volt a városban, a hajón néhány
kereskedelmi utazóval ült együtt. A társalgásuk és a nézeteik ugyan
nem feleltek meg <span class="pagenum"><a id=
"Page_83">-83-</a></span> neki, de a kést-villát feltünően új módon
és nagyon tetszetősen kezelték, úgy tartották, mint valami
tollszárat. A modern időknek ezt az ujjmutatását doktor Muus is
magáévá tette, egy kevés gyakorlat kellett csak, és mind nagyobb
ügyességet fejtett már ki, hogy a húst a tányérjában mintegy
tollszárral vágja el. Nem sok időbe telt és az ügyvéd is utánozni
kezdte, megtanulta a kés új fogását, persze a feleségét sokáig
kellett oktatnia, ez az asszony semmit se lesett el magától. Doktor
Muus nem örült különösképen, mikor észrevette, hogy az ügyvéd keze
folytatja az ő művészetét és csak a jó Isten tudja, hogy miféle
családból való lehet, aki ennyit eszik és ilyen vastag ujjai
vannak! Az ügyvéd panaszkodott, hogy érzékeny a gyomra, de ez
minden bizonnyal csak komédia volt, doktor Muusnak viszont
csakugyan gyönge volt a gyomra, ez a nemzetség kifinomulását
jelentette az elődök hosszú sorát át.</p>
<p>Milyen szépen énekelt a dalárda! mondta Raschné a Landmarck
hölgyeknek, csakhogy valami beszélgetésbe kezdjen.</p>
<p>Gondolja? No igen, persze, felelte Landmarckné. Mi, déliek ugyan
egészen másfajta énekhez szoktunk.</p>
<p>No, csak úgy gondoltam, hiszen erre mifelénk ez is nagyon
istenes volt. Én ugyan édeskeveset értek hozzá.</p>
<p>Téged csakugyan könnyen ki lehet elégíteni, kedves Christine,
mondta a férje. De egy dolognak igazán örülök, hogy megalapítottuk
a segelfossi jótékonysági egyletet. Ennek csakugyan szívből
örülök.</p>
<p>A doktor minden időben jól értett hozzá, – úgy van, minden
időben, hogy megadja a kellő választ. Ismét poharat emelt és sok
szerencsét kívánt barátjának az elnöki álláshoz. <span class=
"pagenum"><a id="Page_84">-84-</a></span></p>
<p>No igen, felelte az ügyvéd közömbösen, az ember feláldozza magát
a felebarátaiért. Most azonban egy bazárt kell létesíteni és pénzt
kell szerezni. Ez az első dolog. És nagyon szeretném, ha
számíthatnék az ifjú Landmarck kisasszonyokra.</p>
<p>Ez a Holmengraa kisasszony nem nagyon rokonszenves, mondta az
egyik Landmarck lány.</p>
<p>Tudja Isten, – igazán nem! bólintott rá a másik.</p>
<p>Szerintem ezt nem is igen lehet várni tőle, végtére is nem olyan
családból való, amelyben kulturált nemzedékek követik egymást,
jelentette ki doktor Muus.</p>
<p>Meg aztán egészen sárga a bőre! Nem rossz gyomortól van ez,
doktor úr?</p>
<p>Jaj, csak rossz gyomorról ne beszéljenek! kiáltott az
ügyvéd.</p>
<p>A doktor azonban nem hallotta a közbeszólást és így felelt:</p>
<p>Nem, ez öröklött dolog. Föltétlenül öröklött. Akinek van egy
kevés tudományos fogalma a fajokról, annak ez iránt nem is lehet
kétsége. Holmengraa kisasszonynak indián vér folyik az ereiben, az
ilyet úgy hívjuk, hogy quinteron.</p>
<p>Milyen érdekes, egy indián nő! kiáltott az egyik
Landmarck-lány.</p>
<p>Ó, hogy lehet valaki indián! mondta a másik Landmarck lány.</p>
<p>Nekem csak az előljáró okoz gondot, mondja az ügyvéd, mintha
csak a saját gondolatait mondaná ki hangosan. Egy szép napon majd
kitör a botrány. Attól félek, hogy kénytelen leszek kurtán-furcsán
elbánni vele. <span class="pagenum"><a id=
"Page_85">-85-</a></span></p>
<p>Csakugyan annyira a viszonyain felül költekezik? kérdezi a
doktor.</p>
<p>Dehogy is, ahhoz nincs is elég esze, feleli az ügyvéd bosszúsan.
Sok pénzt kereshetne az, de nem tudja, hogy fogjon hozzá, és még
mikor magától adódik valami a kezébe, akkor sem ért hozzá, hogy
megtartsa. Lám, most is azért, mert mi, tehetősek, mind öt koronát
jegyeztünk a segelfossi jótékonysági alapra, neki is ugyanannyit
kellett adni. Pedig ez meghaladja az erejét, ha ötven őrét adott
volna, az is elég lenne tőle.</p>
<p>Nem látom a távirászt ma este. Az sehová se jár? kérdi az egyik
Landmarck-lány.</p>
<p>Nem, a távirász nem jár sehova, mondta az ügyvéd. Nem hívhatom
meg ide azt az embert, ha egyszer sehol se tesz látogatást. Vannak
bizonyos formák, amelyekhez minden művelt embernek ragaszkodnia
kell, különben megszűnik minden társadalmi rend.</p>
<p>Az utolsó dal igazán csinos volt, mondta hirtelen Raschné. Nem
gondolja, Landmarckné asszony?</p>
<p>Az ügyvéd mosolygón és végtelen fölénnyel adja meg nejének a
választ:</p>
<p>Éppen az a kedves benned, Christine, hogy olyan könnyen
megelégszel.</p>
<p>Landmarckné megszólal:</p>
<p>És ez az ifjú Holmsen a „kastélyban“ mint errefelé mondják…
nagyon csinos lakóház, de kastélynak igazán nem kastély! Itt fönn
északon, úgylátszik, nem sok kastélyt látnak. Azt mondják, hogy a
tulajdonosa most megint itthon telepedett meg.</p>
<p>Igen, azt mondják, felelte a doktor, mintha nem is tudná
bizonyosan és mintha nem is volna érdemes erről bizonyosat tudni.
<span class="pagenum"><a id=
"Page_86">-86-</a></span></p>
<p>De ma este nem volt itt, úgy-e?</p>
<p>Nem, ő se tartja tiszteletben az udvarias formákat, felelte az
ügyvéd. Én a feleségem kedvéért mégis meghívtam, – hiszen az ember
mindig szívesen hoz áldozatot a szeretteiért, – végre is Christine
kora gyerekkorától kezdve jól ismeri. Az eredmény pedig az volt,
hogy el se jött.</p>
<p>De hiszen lemondott és kimentette az elmaradását, vetette közbe
az asszony. Irt egy nagyon udvarias levelet.</p>
<p>No, még csak az kellett volna, hogy ne is válaszoljon udvariasan
és tisztelettel, ha én olyan szíves vagyok hozzá, hogy
meghívom.</p>
<p>Nem tudom, mi az oka, de némely emberrel szemben sehogyan se
tudok felmelegedni, mondta doktor Muus. Az ifjú Willatznak az
apjával se tudtam baráti viszonyba kerülni, furcsa volt nekem ez a
Holmsen, aki mindhalálig hadnagy maradt. Úgylátszik, azt hitte,
hogy velem szemben adhatja az előkelőt, de bennem persze emberére
talált!</p>
<p>Florina szobalány belépett és azt mondta:</p>
<p>Kérem, itt van egy távirat, azon a helyen találtam, ahol a
malomtulajdonos ült.</p>
<p>A távirat Holmengraa úrnak szólt és már felnyitották: Puerto
Rico ekkor és ekkor, – kétszázhúszezer egy hajóért, – a
„Bagoly“-ért – válasz legkésőbb eddig és eddig az óráig. –
Felix.</p>
<p>Felix a malomtulajdonos fia, – magyarázta az ügyvéd. De hogy
veszthetett el egy ilyen fontos táviratot! Florina, vidd fel
azonnal Holmengraa úrnak!</p>
<p>A hatalmas összeg egy pillanatra mindenkinek elállította a
szavát, olyan volt egészen, mintha csak az <span class=
"pagenum"><a id="Page_87">-87-</a></span> asztal
közepére hullott volna a pénz. De aztán lassanként megeredt a
szavuk: Kétszázhúszezer. Isten mentsen az ilyenféle üzletektől, az
ilyen összegektől, aminőkkel ez az ember dolgozik!</p>
<p>Még az ügyvéd is leverten mondta:</p>
<p>Az az ember maga se tudja, hogy milyen gazdag!</p>
<p>És a sok kis ember belepillantott egy másodpercre valami másféle
nagyszerűségbe, mint aminő az ő reményeik előtt valaha megvillant
és most egy kis időre volt szükségük, amíg ujra vissza tudtak
zökkenni a rendes kerékvágásba. Holmengraa, a csodák embere
elvesztett egy táviratot, Florina most viszi utána, de vajjon nem
szándékosan hagyta el azt a táviratot?</p>
<p>Landmarck lelkészné csak a saját gondolatmenetét követte még
mindig és azt mondta:</p>
<p>Felix, – szép név, úgy-e lányok?</p>
<p>Csakugyan, a lányoknak is tetszett ez a név.</p>
<p>Sose fog hazajönni? kérdezték.</p>
<p>Haza? Hiszen otthon van, mondta doktor Muus magából kikelten. A
törzsénél, fűzte hozzá.</p>
<p>A parkból nevetés és szerelmi suttogás, meg könnyű sikoltások
hallatszottak. Egészen későre tehát még nem járhatott az
éjszaka.</p>
<p>Amint azonban a suttogás és a sikoltozás folyvást ismétlődött és
sehogyan se akart vége szakadni, doktor Muus nem állhatta meg, hogy
meg ne kérdezze az ügyvédet:</p>
<p>Mondja csak, kérem, ezek a maga választói, hogy ilyen kímélettel
kell lennie irántuk?</p>
<p>Ez talált. Az ügyvéd egy pillanatig úgy tett, mintha leleplezték
volna, aztán azt mondta:</p>
<p>Az a nézetem, hogyha mi megtaláljuk a magunk <span class=
"pagenum"><a id="Page_88">-88-</a></span>
szórakozását, hadd találják meg a munkások is az övéket.</p>
<p>Helyes a szó, bölcs kádi és aranyba lehetne foglalni, felelte a
doktor, és ezzel ismét kiköszörülte a csorbát.</p>
<p>Valamennyien föltétlenül magára szavazunk, mert megérdemelte.
Csak félre ne értse a szavaimat.</p>
<p>Kétség se fér hozzá, hogy azok odkünn több élvezetből is
kivették a részüket, mint a teából és a vajaskenyérből, mondta az
ügyvéd kiengesztelődött hangon. Már egész este figyelem őket. No,
de most aztán…</p>
<p>Fölállt a helyéről és a verandáról kikáltott a sötétségbe, hogy
mindenki hagyja el a parkot és menjen haza. De hozzátette:</p>
<p>Köszönöm, hogy eljöttetek!</p>
<p>Bizony, bölcs kádi, nem kellett volna a kerti ünnepélyt ilyen
késő nyáridőben megrendezni. Bár még szelíd volt az idő és csöndes,
de már nagyon is sötét volt, jó alkalom, egy és más dologra és a
növényeknek bizony volt mit szenvedniök, a pázsitot is több helyütt
feldúlták a szép, homokos útak egészen összeomlottak. És mikor
megjelent a <em class="gesperrt">Segelfossi Ujság</em>, egy
vezércikk volt benne, mely szerint Rasch ügyvéd nem fogja többé
megnyitni a parkját semmiféle népünnepély számára. Ez nagyon
szomorú dolog, írta az ujság, mert az ügyvéd úr és a nép mindig a
legjobb viszonyban voltak, de most íme, a nép maga dúlta fel a szép
viszonyt. Az ünnepély után a növények nagy részét letaposva
találták és a bokrok közül nem kevesebb, mint tizennyolc női fésű
került elő, egyikükön piros gyöngy volt. Nem lehet vitás, hogy ez
igen csúnya dolog, – írja az újság – és véleményük szerint az
emberek nem róhatják le másként hálájukat Rasch ügyvédnek, mint
úgy, hogy a választáson <span class="pagenum"><a id=
"Page_89">-89-</a></span> őt jelölik. Szavazzon mindenki Rasch
ügyvédre!</p>
<p>Tehát az ügyvédet jelöljük??</p>
<p>De a bölcs kádinak nem lett volna szabad olyan sokáig habozni az
ünnepéllyel, mert az esték már sötétek voltak, és sötétben sok
minden megeshetik. Miért is jajveszékelt a szarka olyan
kétségbeesetten? Nem csekélyebb okból, minthogy betörtek Holmnegraa
úrhoz. Míg ő és az övéi az ünnepélyen voltak és magárahagyták a
házat. Betörtek az élelmiszer kamrába, nagyarányú lopás történt,
húst, szalonnát és sajtot, vajat és füstölt lazacot loptak el, meg
mindenféle édességet befőttes üvegekben, hatalmas húsdarabokat,
csaknem mindenből valamit. Ezt akarta Sjura tudtára adni
mindenkinek!</p>
<p>Amint Irgensné hazajött, azonnal odament a szekrényhez, ahol a
kulcsokat tartogatta és megnézte, hogy megvan-e valamennyi kulcsa?
Irgensné tökéletes gazdasszony volt és talán meg is sejtett
valamit, talán nem, bizonyos, hogy addig nem volt nyugta, míg az
elveszett kis éléskamra-kulcs hiányzott. Fogott tehát egy gyertyát
és kiment a kamrába. Azonnal észrevette, hogy mi történt és a
kiáltozásra összecsődítette az egész házat, odajött az előljáró is,
minthogy éppen a közelben tartózkodott és most az előljáró fogta a
kezébe a gyertyát, mindent pontosan megvizsgált és összegyüjtött
minden nyomozási adatot, de ilyet, sajnos, keveset talált. Ha
esetleg voltak is lábnyomok az udvaron, azok már elvegyültek más
lábnyomokkal és a tolvaj nem hagyott hátra semmiféle
ismertetőjelet. Annyit azonban az előljáró azonnal felfedezett, –
látták a többiek is, – hogy a kamra ajtaján felnyitották a lakatot,
a Yale-lakatot, <span class="pagenum"><a id=
"Page_90">-90-</a></span> pedig egész idő alatt érintetlenül lógott
az ajtón, most azonban a kulcslyuk körül a rozsdában friss nyomok
mutatkoztak. A lakat a legtökéletesebb rendben volt, tehát csak
kulccsal nyithatták ki és csukhatták be aztán ujra.</p>
<p>Ó, bár hozott volna Holmengraa úr egy másikat a városból,
kiáltotta Irgensné és sírt és jajgatott. De az én hibám az egész,
mondta és még jobban sirt és még jobban jajgatott. Nem lett volna
szabad egy pillanatra se kiengednem a kezemből a kulcsot és még
éjszaka is magamnál kellett volna tartanom.</p>
<p>Nagy zűrzavar keletkezett, csak Holmengraa úr fogadta
hidegvérűen a dolgot és annyi volt az egész mondanivalója, hogy
némi szárított húst majd csak beszereznek ujra.</p>
<p>Gyerünk, menjünk be mindnyájan! Jőjjön, előljáró úr!</p>
<p>Azonban míg ott ácsorogtak, odajött Martin béres a kastélyból,
megütötte a fülét, hogy lopásról beszélnek, és azt mondja hangosan,
hogy mindenki meghallja:</p>
<p>Ezt Lars Manuelsen tette.</p>
<p>Hallgatás.</p>
<p>Azt gondolod? kérdi az előljáró.</p>
<p>Igen, azt gondolom!</p>
<p>Martin béresen meglátszik, hogy esze ágában sincsen kímélni Lars
Nanuelsent.</p>
<p>Láttad?</p>
<p>Igen, találkoztam vele, mikor a zsákmányát cipelte. És Ole Johan
is találkozott vele, meg a félvér Petterünk. Mindahárman
találkoztunk vele, mert együtt mentünk.</p>
<p>Hol találkoztatok vele? <span class="pagenum"><a
id="Page_91">-91-</a></span></p>
<p>Itt! mondja Martin béres és néhány lépéssel átmegy az ucca másik
felére.</p>
<p>Az előjáró magasra emeli a gyertyát és a fényét Holmengraa úr
arcára vetíti, de nem szól semmit. Holmengraa úr se szól egy szót
sem.</p>
<p>Mit kerestetek itt olyan későn? kérdezi az előljáró.</p>
<p>És Martin béres így válaszol:</p>
<p>Nem akartunk mi lopni. Mi Willatz Holmsen alkalmazásában vagyunk
a segelfossi birtokon. A dolog így történt: Hallottuk, hogy a
szarka szörnyű módon kiabál és akkor azt mondta az Ole Johan, –
történetesen nálunk volt és ő mindig mindent tudni akar, – gyertek,
nézzük meg, hogy mit akar a Sjura! Így jöttünk ide.</p>
<p>Az előljáró ismét Holmengraa úr arcába világított, de Holmengraa
úr röviden és szárazon csak ennyit mondott:</p>
<p>Elget álltunk és fecsegtünk már itten.</p>
<p>És ezzel bement a házba.</p>
<p>Az előljáró még néhány kérdést tett, de inkább csak azért, hogy
befejezze a kihallgatást.</p>
<p>Azt mondod, hogy Lars volt? Köszönöm. Megszólított benneteket,
vagy ti szóltatok hozzá?</p>
<p>Én azt mondtam, hogy jóestét, ő azonban csak morgott rá valamit
és sietett tovább. Többet nem beszéltünk.</p>
<p>És világosan fölismerted, hogy ő volt az?</p>
<p>Esküt teszünk rá, ha szükséges. Édes jó uram, mi ismerjük Lars
Manuelsent és a bekecse gombját, meg a parókáját. Egy cserépfazekat
vitt a hóna alatt.</p>
<p>Az a befőttes fazék volt, kiáltotta Irgensné. A málna! Hatalmas
Isten, ha az a fickó a kezembe került volna! <span class=
"pagenum"><a id="Page_92">-92-</a></span></p>
<p>Mariane kisasszony bement a házba és magával vitte az előljárót
is. Az emberek pedig elszéledtek.</p>
<p>És habár Holmengraa úr később egy szóval se célzott a lopásra,
vagy a tettesre, mégis széltében-hosszában elterjedt a híre. Már
nagyon sokan tudtak róla. A <em class="gesperrt">Segelfossi
Ujság</em> se hallgathatta el a dolgot, és egy fölényes jogi
ismeretekről tanuskodó cikkben hozta nyilvánosságra az eseményt,
kétség se lehetett felőle, hogy a cikk a Rasch ügyvéd tollából
származik, mert csak úgy tajtékzott belőle a gyűlölet és düh.</p>
<p>A dologból nagy hűhó lett. A tettes azonban biztonságban
érezhette magát, mert nyilvánvaló módon titokzatos és szinte
borzalmas volt az egész história. A Larsen szálloda okvetlenül
kaphatott valamit a finom húsneműekből, mert egy csapásra
különösképen jó szálloda lett belőle, így mondta legalább néhány
kereskedelmi utazó, mikor őszi cikkeivel bejött a boltba,
elmondták, mennyire meglepte őket, hogy ilyen szállodát találnak
ebben a városban és megigérték, hogy ajánlani fogják mindenkinek.
És az hogyan történhetett, hogy a Larsen-szálloda most egyszerre
kitünő füstöltlazacot és sonkát tálalhatott vendégei elé? És honnan
került elő a kitünő málnabefőtt? Vajjon nem függ össze mindez a
Holmengraa-ház legutóbbi éjszakai kalandjával? Mert mi egyéb
magyarázata lenne? Lars Manuelsen végre is Daverdana apja volt, és
Julius szálloda-tulajdonos az ő testvérbátyja, alkalmasint
mindaketten nagyon jól tudták, mit kockáztathatnak és mit nem.</p>
<p>Mintha felkavarták volna egész Segelfoss városát: nem volt az
már az a csöndes és ártatlan kis fészek, mint azelőtt. Hogy
ártatlan? <span class="pagenum"><a id=
"Page_93">-93-</a></span></p>
<p>Segelfoss a latrok barlangja lett, mondta Lars Manuelsen, meg is
fogom írni az én Lassen fiamnak.</p>
<p>És hogy csöndes-e? Nem, nem volt itt csöndes semmi, lejátszódott
minden nagy sorsfordulat, csak éppen kicsiben, mert a méretek
kicsinyek voltak.</p>
<p>És most aztán elkövetkezett a boltos Theodor őszi ünnepélye is a
szigeten, a dunnalúd-telepen, amint Theodor azt már régóta a
fejében forgatta, főleg azzal a célzattal, hogy felülmúlta az
ügyvéd kerti ünnepélyét. És ha valaha felülmulhatatlan ünnepi
műsort állított össze valaki, hát minden bizonnyal Theodor volt az.
Esze ágában sem vot, hogy az egész gyönyörű napot a kietlen
szigeten üsse agyon, számára az volt az első szempont, hogy az ő
neve és a cég neve sokáig fényeskedjék egész Segelfossban, azért
tartogatott egy meglepetést, – amelyet még sose láttak, sose
hallottak Segelfossban! Tüzijátékot akart rendezni!</p>
<p>Ó, ezt a Theodort minden hájjal megkenték ám!</p>
<p>A készülődés most lekötötte minden idejét. Az új üzletház is
csaknem teljesen tető alá került már, és mihelyt megszárad rajta a
sok arany és lakk, be is lehetett költözni. Most már nem volt rá
érkezése, hogy maga is a pult mögé álljon. Valaki zselatint akar
vásárolni:</p>
<p>Adjon még öt csomagot abból a multkoriból.</p>
<p>Várj míg visszatérünk az ünnepélyről, felelte Theodor. Nem
láttad, hogy felhúztam a lobogót?</p>
<p>Miért is van kint a zászló?</p>
<p>Azt még idejében megtudod.</p>
<p>Theodor a zászlót Anton Coldevin tiszteletére tűzte fel, de
egyben az ünnep tiszteletére is. Kornélius inast két nap
egyfolytában kiállította a zászódombra, az embereknek már az
oldalukat fúrta a kiváncsiság, nemrégiben, <span class=
"pagenum"><a id="Page_94">-94-</a></span> – erre még
emlékeztek, – a kereskedelmi utazónak és a hajójának szólt a
zászlólobogtatás, de most?… Itt valami egészen különös dolognak
kell bekövetkezni! A postahajó már megérkezett és Coldevin kolléga
partra is szállt már, de Theodor még mindig lobogtatta a zászlót.
No de vigyázzatok csak, ez a Theodor mindig tudta, hogy mit csinál!
Sohase tette lóvá az embereket, mindig volt valami komoly értelme,
ha ő kieszelt valamit.</p>
<p>A délután napos volt és szélcsöndes, öt ladik várta készen a
kiránduló ifjúságot és a parton eleven élet nyüzsgött. A malom
fiaatl munkásai közül is többen szabadságot kaptak erre a
délutánra, valamennyien elhozták a lányokat is, lehetséges, hogy
Mariane kisasszony lépett közbe a munkásság érdekében, minthogy ő
is el akart menni velük. Csakugyan meg is jelent és Anton Coldevin
az ő társaságában volt. A lány nem ellenkezett, hanem teljesítette
a kérését és eljött vele.</p>
<p>De vajjon minden ellenvetés nélkül-e? Szó sincs róla! Anton még
azelőtt való nap este érkezett, a Larsen-szállodában vett lakást és
azonnal fölkereste a lányt. Hogy vajjon eljön-e holnap az
ünnepélyre, a dunnalúd-telepre?</p>
<p>Jóságos Isten, hát megőrült? kérdezte a lány.</p>
<p>A fiatalember így válaszolt:</p>
<p>Úgy veszem észre, hogy az én szerény indítványom és a maga
végtelen fölháborodása nincsenek arányban egymással.</p>
<p>Azt hiszi, hogy ezt vártam volna magától?</p>
<p>Megígértem, hogy visszatérek, hát eljöttem.</p>
<p>És a lány önkénytelenül elcsodálkozott és éreznie kellett, hogy
ebben az emberben van tetterő és mozgékonyság. <span class=
"pagenum"><a id="Page_95">-95-</a></span> Nem
töltötte az életét hiábavaló töprengéssel, hanem amit mondott, azt
csakugyan meg is valósította. Három napig utazott és most itt
van.</p>
<p>Majd holnap megadom a választ, mondta a lány.</p>
<p>Köszönöm, felelte a férfi. És ígérje meg, hogy az éjszaka nem
fogja a dolgot a káromra eldönteni!</p>
<p>No nézd csak, ez a Coldevin nem esett a fejelágyára.</p>
<p>Másnap reggel aztán sikerült megegyezni és mind a ketten
elindultak az ünnepélyre. Boltos Theodor eléjük ment és már
messziről üdvözölte őket. Ó, Theodor remegett az örömtől és
izgalomtól és természetesen igyekezett totumfac lenni, úgy érzi,
hogy most már joga van kissé szabadabban beszélni, és mikor Mariane
köszönt neki, Theodor így szól:</p>
<p>Jónapot kívánok, és engedje meg, hogy szívből üdvözöljem!</p>
<p>Nagyon udvarias volt és hálás, sőt megtiszteltetést emlegetett
állandóan.</p>
<p>Mikor a ladikok eleveztek a partról, Theodor már beváltotta első
meglepetését az egész város környéke számára: üdvlövést adatott le!
Még pedig nem közönséges vadászpuskákkal lődöztek a levegőbe, hanem
Theodor a hegyekben különböző helyütt apró aknákat ásatott és
azokat dinamittal töltette meg. Ezeket süttette el most. A föld
megremegett. Az emberek kiáltoztak: hurrá!</p>
<p>Mintha csak király utazna, mondta Mariane.</p>
<p>Igen… vagy a királynő! felelte Anton és meghajolt.</p>
<p>Még tíz ilyen lövést adatok le, ha majd visszatérünk, magyarázta
Theodor és a kalapja után nyúlt. <span class="pagenum"><a id="Page_96">-96-</a></span> No lám, most leveszi a
gramofon tetejét és a kürtök rázendítenek a himnuszra: God save the
King.</p>
<p>The Queen! mondja rá Anton és ismét meghajol.</p>
<p>Theodor pedig ujra a kalapjához nyúl.</p>
<p>Szegény Theodor, hogy neki is ott kellett lennie! De vajjon
szegény-e? Ó nem, most már arannyal lehetett felmérni. Jobbra-balra
szaladgál és affektált ötletei voltak, zavarában azt gondolta, hogy
most bátor világfinak kel mutatkoznia, ez a próba azonban nagyon
rosszul sikerült, csupa félszegség derült a napvilágra. Theodornak
minden más téren megvolt a maga súlya, de mint világfi nevetséges
volt, – tizenkettő ment ilyenből egy tucatra.</p>
<p>Ilyen üdvlövések, ez a zene és ilyen kirándulás, – gondolta
Theodor és egy pillanatig se kételkedett benne, hogy egész
Segelfoss csak őt lesi és – szétpukkad az irigységtől. Egy egész
ladikot megtöltetett étellel és itallal, ezt a ladikot Julius
szállodatulajdonos, a pék és Nils varga vezették, hármukra hárult a
felszolgálás gondja.</p>
<p>Még egy ladik jön utánunk, jegyezte meg Mariane kisasszony.</p>
<p>Az a mi élelmiszerszállítmányunk, sietett a magyarázattal
Theodor és ismét a kalapjához nyult.</p>
<p>Theodor ugyanis állandóan a kalapjához nyúlt és úgy tartotta
rajta a kezét, mint egy szalutáló katona. Ez csak úgy hirtelen
jutott eszébe és egészen önállóan, de nagyszerű ötletnek találta!
Később az est folyamán egy másik ilyen nagyszerű ötlete is támadt:
mikor a felszolgálóknak harsány hangon valami utasítást adott,
hozzátette, – mintha csak levélen írná alá magát, – Theodor Jensen!
Új, csíkos ruha volt rajta és úgy <span class="pagenum"><a id="Page_97">-97-</a></span> érezte, hogy egyszerűen
ellenállhatatlan. A lábán pedig volt egy pár cipő, – Isten tudja,
hogy Kinából, vagy Bécsből hozatta-e.</p>
<p>Bécsből, mondta Theodor.</p>
<p>A cipő hegyes volt és egész végig lyukgatott, a közepén
sárgabársony-betét, szinte különálló, még csak kis ezüst csöngetyűk
hiányoztak róla.</p>
<p>Az ünnepély nagyszerűen kezdődött, a jókedv, vidám dal és
napfény jegyében. A lányokon valami nagyon furcsa ötlött szembe:
úgyszólván egyikükön se volt fésü. De azért mindannyian jókedvűek
voltak, egyszerűen úgy tettek, mintha a fésü tökéletesen divatját
multa volna. És mindvégig ilyen is maradt a hangulat. A tenger
nyugodt volt, mint egy hatalmas bádoglemez, ha rátűz a nap. A
környékről még több ladik csatlakozott hozzájuk, és ők mindenkit
szívesen láttak.</p>
<p>Hangos lövéseket hallottunk, mondták a jövevények.</p>
<p>Ó igen, mondta Theodor.</p>
<p>Most már csakugyan hatalmas embertömeg volt együtt és igazán
helyénvaló volt, hogy egy egész ladik élelmiszert hoztak
magukkal.</p>
<p>Egyszerre csak egy új hatalmas halászladik jött velük szembe,
Utvärből jött és minthogy szép tiszta volt, frissen olajozott, még
a nap is rásütött, olyannak látszott, mint egy aranyos mellezetű
kicsi hajó. Ezen ültek a hölgyek, akik Henriksennél laktak
Utvärben.</p>
<p>Nagy menydörgést és lövöldözést hallottunk, mondták ők is.</p>
<p>Kitünő! mondta Theodor és a kalapjához nyult. Mi egy kis
ünnepélyt tartunk, kérem forduljanak vissza és tartsanak velünk,
kiváló tisztelettel Theodor Jensen. <span class="pagenum"><a id="Page_98">-98-</a></span></p>
<p>És jöttek ők is, mint ahogy mindenki jött, a házigazda
ellenállhatatlan volt.</p>
<p>Értesíteni kellett volna Willatzot, szólt Mariane Antonhoz.
Talán eljött volna.</p>
<p>Én nem is merek jelentkezni Willatznál, mert már az utolsó
alkalommal is nagyon terhére voltam, felelte Anton. Azért csak
incognito tartózkodom itt.</p>
<p>Miért nem hozta el a nővéreit is, Theodor? kérdezte Mariane.</p>
<p>Theodor ezúttal elfeledkezett róla, hogy a kalapjához
nyúljon.</p>
<p>A nővéreimet? Nem, Holmengraa kisasszony, az én nővéreim abban
sántikálnak, hogy engem kidobjanak a házból, pedig ezzel csak
önmagukat teszik tönkre, engem nem. Nemsokára meglesz a saját
cégem.</p>
<p>És Theodor részletesen elmagyarázott mindent, most már nem is
vigyázott a szavára, mert ebben a tárgykörben teljesen biztosnak
érezte magát. Végezetül kijelentette, hogy most már étkezni se jár
haza, hanem a szállodába, – mindezt a nővére miatt.</p>
<p>A nap gyorsan lehanyatlott és gyönyörű volt a naplemente, ez az
alkonyi pír már nemcsak arany és vér, a nap szinte belesülyed a
tengerbe, valami hangtalan mennydörgéssel. Az egyik fénykéve
peremén két sirály ül a vizen, hatalmas sirályok nézik a lemenő
napot és a mellük, mint a ragyogó bíborselyem, vörösen izzik a
haldokló sugarakban. Fejüket és a szemüket a ladikok felé
fordítják, de azért nem repülnek föl.</p>
<p>Mariane egészen a gondolataiba mélyedt és úgy mondja:</p>
<p>Milyen titokzatos teremtések ezek a sirályok! Csak élnek a maguk
világában és ott bizonyosan nagyon tekintélyes <span class=
"pagenum"><a id="Page_99">-99-</a></span> madarak.
Ha pedig elhullnak, az alighanem nagy veszteség a madárvilágra!</p>
<p>Nagyszerű szavak voltak ezek, megtalálták az utat Theodor
szívébe és a boltos csodálatosan szeretetreméltónak találta őket.
Egyébként hozott magával egy kis ajándékot is Mariane kisasszony
részére, amiért olyan bájos és kedves volt, hogy ma velük tartott.
Ó, mindössze csak egy 35 koronás kis zsebkendőt, az utazó azt
mondta róla, hogy egy hercegnőnek lehet ajándékozni. Csak most úgy
kellett intézni a dolgot, hogy Mariane kisasszony a tulajdon
zsebkendőjét elveszítse az est folyamán.</p>
<p>Hamarosan ott leszünk? kérdezte Anton.</p>
<p>Igen, odamegyünk, ahol a lobogót látja.</p>
<p>Tehát itt is kitűzette a lobogót?</p>
<p>De ez még nem minden. Ha sötét lesz, akkor majd fáklyákat és
lampiónokat gyujtunk.</p>
<p>Kiderült, hogy Theodor előreküldte az embereit, és azok
megtettek minden előkészületet. A társaság partraszáll és felmegy a
kunyhóhoz, azt kövekből és gerendákból tákolták össze és az
ünnepélyes alkalomra színes vásznakkal aggatták tele. A kunyhót
mindenki megcsodálja. Azonnal egy kis szíverősítő érkezik: bor és
kalács.</p>
<p>És míg a szakácsok és a felszolgálók tüzet raknak és terítenek,
Theodor körülvezeti a vendégeit a dunnalúd-telepen.</p>
<p>Törzsvendég itt és ismert mindent.</p>
<p>Valamikor a mienk volt ez a dunnalúd-telep, gondolják az utväri
hölgyek.</p>
<p>És ez csakugyan igaz is volt. Egy napon azonban az utväri
Henriksen nagy és súlyos adósságokba sodródott <span class=
"pagenum"><a id="Page_100">-100-</a></span> és a
sziget a boltos Theodor kezére jutott, mert mindennek a világon az
a sorsa, hogy egyik kézből a másikba kerül.</p>
<p>A szigeten most nem lakik senki, a madarak is elköltöztek már,
üresek a fészkek és várják, hogy a lakóik visszatérjenek
esztendőre. Egy-egy vöröslábú madár még osztrigára vadászott a part
mentén és a sirályok ringatóztak a hullámokon a sziget körül.</p>
<p>A kép majdnem mindenütt ugyanaz volt és így hamarosan végezni
lehetett a sétával. Szerencsére már alkonyodott, a kunyhóban
meggyujtották a fáklyákat és a lampionokat. Most derült ki, hogy
három ember határozott utasítás szerint kezelte az
élelmiszerkészleteket és ugyancsak derekasan megállta a helyét. A
pék annakidején még az öreg boltos Per üzletében elitta a maga
sütödéjét, azért ma este csak a kenyeret és a süteményeket bízták
rá. De Julius szállodás az italokról gondoskodott. Most borokat és
finom poharakat készített elő, hosszú asztalokat teríttetett, a
kunyhó előtt pedig pezsgőlimonádét kevert.</p>
<p>Theodor megmutatta az embereknek az etiketteket.</p>
<p>Bizony, érti ám a módját ez a Theodor, suttogták egymás közt a
fiatalok.</p>
<p>Csak mikor már együtt volt az enni-innivaló, akkor vált el, hogy
milyen pompásan kitett magáért a Larsen-szálloda! És az emberek
itták a pezsgőlimonádét és ettek hozzá vajaskenyeret,
füstötlazaccal és sonkával, aztán a málnabefőtt került sorra, az
emberek már előre annyit halottak ezekről a nyalánkságokról, hogy a
könnyük is kicsordult nevettükben. <span class="pagenum"><a id="Page_101">-101-</a></span></p>
<p>Csak fejbe ne vágjanak érte! mondták és egyelőre nagyon finomak
maradtak a célzásaikban.</p>
<p>De később, mikor már a bor jobban megindította a nyelvüket,
merészebbek lettek és azt mondták:</p>
<p>Csak a dutyiba ne zárjanak érte bennünket!</p>
<p>Juliust a munkája a kunyhó belsejéhez kötötte, úgy hogy ezek a
rosszindulatú tréfák nem jutottak a fülébe, ő szolgált fel a
vendégeknek, ahányan csak helyet foglaltak odabenn, megkínálta őket
Theodor legfinomabb konzerveivel, hideg szárnyassal és lekvárral
hozzá, felszolgált háromféle módon elkészített tojást és
kétszersültet áfonyabefőttel, sört és vörösbort és a szárnyashoz
még egy kosár pezsgőt is. Julius mindezt maga ókumlálta ki a
szakácskönyvből, részben pedig a kereskedelmi utazóknál érdeklődött
utána.</p>
<p>Ó, micsoda ünnepély volt az! És ha az emberek a Rasch ügyvéd
kerti ünnepélyére gondoltak, csak a gyámoltalanság akadályozta meg
őket, hogy megvetően ne nyilatkozzanak róla.</p>
<p>Theodornak minden kedvezett. A pezsgőlimonádé számára éppen
kissé hűvös volt az idő, mostanában hullatták a bokrok is a
levelüket. A lányok nagyon csinosak voltak, úgy érezték, hogy ki
kell használni az időt és még az ősz előtt utoljára felizzott a
vérük, a fiúk mindannyiszor eloltották a fáklyákat, ahányszor csak
Nils varga meggyujtotta őket, mert olyan kellemes volt így a
félhomályban. Aztán ment egyik pár a másik után, minthogy pedig
kissé hűvös volt, kénytelenek voltak leülni, szinte gyökeret vertek
egyhelyben és szorosan összehúzódtak, hogy ne fázzanak. Az égen
sorra felragyogtak a csillagok és számtalan ponton megvillant a
sötét szigeten egy-egy szivarnak a tüze. <span class=
"pagenum"><a id="Page_102">-102-</a></span></p>
<p>Nils varga már megint nagyon sovány volt és a külseje is
nyomorúságos, tavasszal keresett utoljára, amikor jegyszedő volt a
színházban és azóta csak most jutott keresethez, mint őr és
fáklyagyujtogató a szigeten. És most ezek a bolondos emberek
megakadályozzák, hogy a munkáját lelkiismeretesen végezze. Be is
megy a kunyhóba, hogy bepanaszolja őket:</p>
<p>Mindig kioltják nekem a fáklyákat. Én sorra meggyujtogatom őket,
ők meg eloltják.</p>
<p>Theodor kimegy vele, hogy elhallgattassa és maga vizsgálja meg a
dolgot.</p>
<p>Hiszen nincs itt senki, mondja Theodor. De azért csak gyujtsd
meg mégegyszer.</p>
<p>Julius is kijön a kunyhóból és odasúgja Theodornak:</p>
<p>Megvan a zsebkendő!</p>
<p>Minden úgy megy, mint a karikacsapás, Theodor ismét felhúzza a
gramofont és egy mazurkát játszik, hogy az össze-vissza kószálókat
is összegyüjtse egy táncra a mező közepén.</p>
<p>Az se hozza ki a sodrából, hogy a pék megragadta az alkalmat,
kiürítette az egyik borosüveget fenékig, és most már elég alaposan
becsípett.</p>
<p>A párocskák lassankint visszatérnek a környékről és előbb még
egy kis szíverősítőt fogyasztanak, aztán táncolni kezdenek.
Csodálatos jókedve volt mindenkinek, a fiatalság nevetett,
krákogott, szivarozott, ó, micsoda ünnepély! Ugyancsak tudja a
dolgát ez a Theodor! Még az utvär-i hölgyek is előbujtak a
kunyhóból, körben forognak a fiúkkal és nem törődnek semmivel.</p>
<p>Most már mindenki elhagyta a kunyhót, csak az uraságok maradtak
a magányos asztal melett: Mariane <span class="pagenum"><a id="Page_103">-103-</a></span> kisasszony és Anton
Coldevin. Mariane az egyik lócán félig a falnak támaszkodik és
Anton azt mondja neki:</p>
<p>Végre egyedül!</p>
<p>Mariane egy szóval se válaszol, csak egy gyors pillantást vet
oldalvást. A férfi folytatja:</p>
<p>Micsoda pillantás! Így is csak maga tud nézni az emberre.</p>
<p>Igazán?</p>
<p>Gondolja, hogy ezúttal otthon találom az édesatyját?</p>
<p>Hát meg akar látogatni?</p>
<p>Hogyne. Megmondaná alkalomadtán édesapjának, hogy igazán
szerencsém volt az Aranyhallal? Mondja meg neki, kérem, hogy jól is
intézkedtem és szerencsém is volt.</p>
<p>Mariane intett a fejével. Anton közelebb húzódott hozzá és így
beszélt neki:</p>
<p>Volna egy kivánságom: Szeretnék magával együtt menni, egy úton
és szeretném, ha aztán utolérne az eső, és egy ernyő alatt kellene
folytatni az utunkat.</p>
<p>Úgy? mondta a lány. Magának tehát szerencséje volt és sok pénzt
keresett.</p>
<p>Igen!</p>
<p>Nem segíthetne akkor valakin egy kicsit?</p>
<p>Anton nagyon meglepődött.</p>
<p>Valakin? Ki az? Ismerem?</p>
<p>Azt nem tudom. De az bizonyos, hogy az illetőnek nagy szüksége
volna pénzre, körülbelül ezer koronára.</p>
<p>Hm. Igen… De egy sereg idevaló ember alighanem közelebb áll
ehhez az ügyhöz, mint én… hiszen én nem is vagyok idevaló.
Egyébként természetesen rendelkezésére állok. Van valami
biztosítéka az illetőnek? <span class="pagenum"><a
id="Page_104">-104-</a></span></p>
<p>Tudok valakit, aki nem kért volna biztosítékot, névtelen
ajándékra.</p>
<p>Anton mosolygott.</p>
<p>Ez annyira ellentétes minden üzleti szellemmel, hogy
egyáltalában nem állna jól nekem. Nem, én az ilyet nagyon
mesterkélt dolognak tartom.</p>
<p>Vagy úgy? mondta a lány.</p>
<p>Úgy érzem, hogy az ilyesmiben mindig sok a képmutatás és az
elmult századok szelleme kísért benne.</p>
<p>Tudok valakit, aki nem kért volna biztosítékot, mondta
Mariane.</p>
<p>Csakugyan! felelte Anton és azonnal tűzbe jött. Ismerem. De az
nem üzletember, az egy senki.</p>
<p>Aranyat ér! kiáltotta Mariane.</p>
<p>Letette a lábait egymás mellé a földre és most egyenesen ült a
padon.</p>
<p>Aranyat? Szó sincs róla, – még ezüsöt sem. Az erdejét kell neki
irtatni, hogy egyáltalán megélhessen.</p>
<p>Ezen Mariane nagyot mosolygott, de Anton nem vette észre a
beszéd hevében:</p>
<p>Aranyat? Nem, van neki néhány hangszere és ollói meg keféi, és
sok pár keztyűje, mindenféle malachit és onyx műtárgya… de aranya,
értéktárgya…</p>
<p>Szóval záloga… egészítette ki Mariane és a hosszúkás szeme
egyszerre keskeny lett, mint a kés pengéje.</p>
<p>Nos, igen, van-e valami záloga, valami biztosítéka?</p>
<p>De hát nem jó barátok maguk? kérdezte a lány és
csodálkozott.</p>
<p>Hogyne! De nem hallotta, mikor szemtől-szembe felmondtam neki a
barátságot? Ó, még tovább is mentem talán! Ő még a mult századból
származik, művészetről és természetről, államtudományról és etikai
<span class="pagenum"><a id=
"Page_105">-105-</a></span> életről ábrándozik. Én ezt nem teszem.
Én ebbe a világba tartozom, megszerzem és kiadom a pénzt. Ezer
koronát adjak egy embernek? Ha maga parancsolja, ám legyen. De meg
kell jegyeznem, hogy ezt a gondolatmenetet elavultnak és balgának
találom. Az ezer korona természetesen így is rendelkezésére áll,
amelyik pillanatban parancsolja. Még holnap reggel táviratozom
érte. Nos, nem vagyok elég kedves? kérdezte és közelebb húzódott a
Mariane lócájához.</p>
<p>Rendben van, tehát ezer korona, mondta a lány és ismét nagyon
ravasz volt és kacérkodott. Nem, üljön csak egy kicsit tovább, oda
ni, – így, igen, így jó lesz. Látja, én nem szívesen fordultam
volna Willatzhoz, vagy az apámhoz.</p>
<p>Willatzhoz? – kiáltotta Anton. Hiszen annak nincs is ezer
koronája.</p>
<p>Nincs-e?</p>
<p>Nem. Adja ezt át neki az üdvözletemmel együtt!</p>
<p>Annak a Willatz-nak többje van, mint maga gondolja.</p>
<p>Willatznak? No ugyan! Szóval, hogy többje van? Hát neki jó, ha
úgy van. Egyébként be kell vallanom magának, hogy én ezt az egész
Willatz-féle modort nem értem. Legfeljebb arról lehet szó, hogy
Willatz magának telepanaszkodja a fejét és ezzel adja az ártatlant.
Hát nem érzi, hogy az orránál fogva vezeti magát? Fogadjon el egy
jó tanácsot, Mariane! Bevallom, hogy csak ezért jöttem, nem az
ünnepély kedvéért, hanem csak egyedül magáért, és most itt vagyok.
És közelebb akarok jönni magához, mert a lábai elé akarok borulni,
látja? Hogy ez lehetetlen? Szerintem nagyon is lehetséges,
hallgasson csak meg engem. Előbb nem mertem <span class=
"pagenum"><a id="Page_106">-106-</a></span> volna
ezzel a szeme elé kerülni, de közben nagyon jó üzleteket csináltam
az Aranyhallal. Nézze, nekem az nem áll jól, ha szerelemről
beszélek, vagy álmatlan éjszakákról és más ilyesmiről. De azért nem
kevésbé igaz, hogy már az első segelfossi tartózkodásom ideje óta
fülig szerelmes vagyok magába és most meg kell engem hallgatnia,
Mariane! Nem állítom én azt, hogy valami különösebb érdemeim
volnának, erről szó sincs, de valami keveset mégis csak nyujthatok
magának, Willatz ebben a tekintetben szóba se jöhet. Csak kettőnkön
múlik minden.</p>
<p>Ugyan, hogy érti ezt? Hagyjon már fel ezzel a fecsegéssel!</p>
<p>Kérem, ne húzódjék el! Inkább befejezem. Egy józan és reális
ember tesz magának ajánlatot, Mariane. Fogadja el a kezemet, soha
senkinek még föl nem ajánlottam.</p>
<p>Nem! mondta Mariane, és ne is beszéljünk többet a dologról.</p>
<p>Pedig csak azért tettem meg ezt a hosszú utat, hogy magát
megnyerjem.</p>
<p>Megőrült!</p>
<p>Beszéljünk komolyan, Mariane. Én felajánlom magának a kezemet és
ebben még nincsen semmi őrültség. Ismerjük egymást gyerekkorunk
óta, azóta várok magára és csak nem akartam idő előtt a terhére
lenni a kérésemmel. Willatz egyáltalán nem számít az én
szememben.</p>
<p>De az enyémben igen!</p>
<p>Ugyan! Tudja jól, hogy az lehetetlenség. Még ha erről a
kereskedőről volna szó, – de talán ő is van a háttérben?
<span class="pagenum"><a id=
"Page_107">-107-</a></span></p>
<p>Nem, Willatzról van szó, mondta a lány és felállt a helyéről.
Jőjjön kérem, menjünk ki innen!</p>
<p>De hallgasson rám! kiáltotta a férfi és ugyancsak felugrott. A
lámpa fénye a szemébe hullt és fájt neki. Hallgasson rám… ennek a
zongoraművésznek nincsen jövője, most nem akarok róla egyebet
beszélni, minthogy nincs jelen, csak úgy nagy általánosságban
mondom. Hogy a hölgyek rajonganak érte, az igazán nevetséges. Egy
asszony kevesebbet ér az ilyen zenésszel, mint valami kis
bérmálkozó fiúval. Ezek mást se tudnak, csak játszani, nem is
férfiak.</p>
<p>Maga pedig egy otromba fráter!</p>
<p>A férfi gyorsan a lámpa után kapott és egy pillanat mulva már
sötétben álltak. Mit jelent ez? A lány nem akarta megadni magát,
hanem vészesen morgott. Sem erőszak, sem tolakodás nem érték el a
céljukat, mindez egy lépéssel se vitte közelebb a férfit. A
következő másodperc hozta meg aztán a legtisztább csalódást, a
férfi hatalmába kerítette a lányt, rávetette magát, az ajkát
csókokkal zárta le és teljes erejével a karjaiba szorította, – de
ebben a pillanatban egy szúrást érzett, heves fájdalmat a combjában
és eleresztette a lányt. Talán az ezüst nyilát használta Mariane?
Az ezüst nyíl nem volt nála, késsel szúrta meg Antont? Vajjon
azért-e, mert a férfi már a karjában tartotta, ő pedig nem akart a
karjába símulni? De vészesen morgott, még egyszer, mielőtt
beleszúrta volna a kést!</p>
<p>Theodor megjelent az ajtóban.</p>
<p>Úgy hallottam… megpattant a lámpa.</p>
<p>Én ütöttem le, mindta Anton.</p>
<p>Mingyárt hozok egy másikat.</p>
<p>Mariane kiment a kunyhó elé és Anton követte a <span class=
"pagenum"><a id="Page_108">-108-</a></span>
szabadba. Az izgalom elült és mindaketten megigazították a
ruhájukat. Anton megtapintotta a sebét és még mindig nehezen
lélegzett. De Mariane nem lélegzett nehezen és szemmelláthatóan nem
is nagyon viselte meg az egész dolog.</p>
<p>Nincs magánál a zsebkendőm? kérdezte és a férfi felé
hátranyujtotta a kezét, anélkül, hogy megfordult volna.</p>
<p>Tessék? A zsebkendője? Nincs nálam, de azonnal megkeresem.</p>
<p>Szólt hozzá, tehát nem gyűlölte, nem is útálta, az ördög érti
ezt a lányt, ezt a meszticet! A férfi hálás volt neki, amiért úgy
megőrizte a nyugalmát, de úgy érezte, hogy most aztán vége minden
fölényének. A lány nem kiáltott, csak morgott, mielőtt beleszúrta a
kést, most pedig a zsebkendőjét keresi! Nem volt valami közönséges
tucatszépség, nem, sárga volt a bőre és az arca vágása indiános,
rossz volt a rajza, rossz a színe, nem volt klasszikus arc. De
amint a karjában tartotta lányt, érezte, hogy szép, az érzékei
műszere jelezte, hogy mennyi édes és odaadó van a lány testében és
a mozdulataiban. Igyekezett alkalmazkodni Mariane viselkedéséhez és
csak ennyit mondott:</p>
<p>Kérem, felejtse el ezt!</p>
<p>Természetesen, mondta a lány.</p>
<p>Köszönöm szépen. De bizony Isten, életemben még ilyen eredeti
dolog nem esett meg velem. Maga kést ragadott?</p>
<p>Nem, egy villát, mondta a lány és meg is mutatta, még mindig a
kezében tartotta. Kérem, tegye vissza az asztalra! <span class=
"pagenum"><a id="Page_109">-109-</a></span></p>
<p>A férfi a kezébe vette a villát és megolvasta az ágait.</p>
<p>Egy, kettő… tehát három… vagyis négy lyuk van bennem.</p>
<p>De igazán az ördög érti ezt a lányt. Most odafordult a férfihez
és azt mondta neki: Kérem, felejtse el maga is!…</p>
<p>Theodor visszajött, egy lámpával a kezében és Anton követte.
Marianne még mindig a kunyhó előtt állt és nézte a táncot. Vajjon
megbocsátotta-e ennek a bolond fiúnak a viselkedését, vagy talán –
egy kicsit érthetőnek is találta? Végre is ez nem volt olyan fajta
férfi, hogy ravaszkodással akarta volna megszerezni magának, nem,
élénken elütött az ezernyi tucatembertől, akik mind másképen
cselekedtek volna. Vajjon a tette nyilt egyenessége nem szólt-e
mégis egy kissé a lány szívéhez?</p>
<p>Nem találom a zsebkendőjét, jelentette Anton.</p>
<p>Most odalépett Theodor, benyúlt a belső zsebébe, aztán
körülnézett és – nem nyujtott át a lánynak semmit…</p>
<p>Következett a kávé, mindenki kapott, – milyen nagyszerűen
rendezte ezt el Theodor!</p>
<p>Nem, köszönöm, mi is itt iszunk a többiekkel, mondta
Mariane.</p>
<p>Nem mer többé bejönni a kunyhóba? kérdezte Anton.</p>
<p>Kevésbbé félek tőle, mint maga! felelte a lány.</p>
<p>Kávét és puncsot szolgáltak föl és Mariane megkérdezte, hogy
hány óra.</p>
<p>Ne gondoljunk-e még a hazatérésre?</p>
<p>A fiatalság már megitta a kávét és likőrt is fogyasztott
<span class="pagenum"><a id=
"Page_110">-110-</a></span> kellőképen, a tánc csak most élénkült
föl, aki nem táncolt, valamelyik asztalnál ült és még néhány
pohárka likőrt küldött a kávé után, a jókedvet már nem lehetett se
emelni, se megrontani és itt volt Julius, a kiváló
pezsgőlimonádéval, meg a sok finom ennivalóval, – vagy nem volt-e
pompás a Larsen-szálloda ellátása?</p>
<p>Julius valamennyiünknek kóstolót akar adni az éléskamra finom
dolgaiból. És Theodor is pompás fickó, felülmúl mindenkit!</p>
<p>Egy szó, mint száz, a hangulat odafejlődött, hogy a fáklyák már
megint kezdtek kialudni és a párok egyenkint tünedeztek el.</p>
<p>De most felharsant a Theodor vezénylő hangja:</p>
<p>Minden ember a ladikokhoz! Punktum! Theodor Jensen!</p>
<p>És ez olyan frissen és jókedvűen hangzott, hogy az emberek
szívesen beletörődtek, lementek a ladikokhoz, hurrát kiáltottak és
azt mondták:</p>
<p>Köszönjük a szép ünnepélyt és éljen Punktum Theodor! Hurrá!</p>
<p>A pék és Nils varga ott maradtak Juliusszal együtt, hogy
kioltsák a fáklyákat és mindent rendbe összecsomagoljanak. De a
péket már semmire se lehetett használni, mámorában elnyomta az
álom.</p>
<p>Az úton visszafelé szól a gramofon és általános a jókedv, egyik
ladik se válik el a másiktól, egymás után siklanak a vizen, mint
egy hosszú lánc. Theodor admirális ladikján három égő lampion függ,
hellyel-közzel egy-egy árva csillag is fényeskedik ott fönn az ég
kék boltozatán, nem volt tehát se sötét, se világos, hanem éppen a
legkellemesebb. És Theodor lovagiasan az utvär-i hölgyeket is
fölvette a ladikjára. <span class="pagenum"><a id=
"Page_111">-111-</a></span></p>
<p>Amint a segelfossi öbölbe értek, Theodor egy rakétát küldött fel
a levegőbe. Ez volt a jel: tíz dinamitrobbanás reszkettette meg
ismét a földet és egy sortűz ropogása hasította végig a
levegőt.</p>
<p>Éljen a királynő! mondta Anton a rendesnél több érzelmességgel
és meghajolt Mariane előtt.</p>
<p>Theodor a kalapjához nyúlt.</p>
<p>Most a zászlódombról egy hatalmas rakéta ívelt az ég felé és más
dombokról is rakéták szálltak fel, a meglepetés kezdetét vette, a
csoda bekövetkezett. A ladikokban pihentek az evezők, az emberek
figyeltek és a szemük-szájuk elállt. Fel-felkiáltottak a
meglepetéstől. A rakétákat tűzcsóvák váltották fel, aztán római
fény, aranykorona, pisztolyrakéta, tüzes páva következett, –
Úristen, micsoda hosszú sor! És csak repült, repült tovább a sok
tüzes rakéta, végnélküli sorban, minden nagystílű volt és bőséges,
Theodor ugyancsak kereshetett az idén a szárított halakon.</p>
<p>Nagyszerű, mondta Mariane. Én még sohasem láttam hasonlót,
Theodor!</p>
<p>Ilyen tüzijátékot? Azt akartam, hogy nálunk is legyen, mint más
városokban, mondta Theodor.</p>
<p>A zsebébe nyúlt és egy kis csomagot húzott ki. Most vagy soha!
gondolta magában. Letépte a selyempapirt és azt mondta:</p>
<p>Mariane kisasszony, – bocsásson meg, de ha elvesztette a
zsebkendőjét, hadd ajánljak fel helyette egy másikat. Tessék,
nagyon kérem, fogadja el.</p>
<p>Nem, köszönöm, már nem szükséges, nemsokára otthon leszek.</p>
<p>De kérem, nézze csak meg és tartsa meg aztán.</p>
<p>Mariane megnézte és a meglepetéstől elállt a szava. <span class=
"pagenum"><a id="Page_112">-112-</a></span></p>
<p>Csipkék! Úristen! De nem, nem… köszönöm.</p>
<p>Miért nem akarja elfogadni? Mikor olyan készséggel ajánlom
föl.</p>
<p>Ez nagyon drága jószág. Mit kezdjek vele? Nem, köszönöm.</p>
<p>Theodor talpraesetten válaszolt:</p>
<p>Véletlenül hordom csak a zsebemben, ezt beküldték a céghez…
hiszen ez csak egy minta.</p>
<p>De Mariane csak a fejét rázta.</p>
<p>Most kialudt a tüzijáték és minden tüzijátéknál jobban a Theodor
jókedve. Theodor megalázottan hallgatott. Ugyan mire jó ez a
szívtelenség? Hiszen, hogy azt a sált visszaküldte, – no jó, hát
nem volt szüksége a sálra. De egy ici-pici kis zsebkendőcskét csak
elfogadhatott volna! Odafordult az utvär-i hölgyekhez és a szegény
fiú remegőn mosolygott, mert halálos seb volt a szívén:</p>
<p>Nem parancsolják?</p>
<p>Ó, nem, ezt már nem lehetett elfogadni, miután Holmengraa
kisasszony már visszautasította. Persze, hogy szívesen vették volna
ezt a kis csipkecsodát, – még olvasójelnek is jó lett volna, úgy-e,
de most már csak azt felelhették:</p>
<p>Nem, köszönjük, mindegyikünknek van már zsebkendője.</p>
<p>Úgy látszik, nem tud túladni rajta, mondta Anton Coldevin és
nevetett.</p>
<p>És Theodor is nevetett, mert az már a vérében volt, hogy
elrejtse minden fájdalmát és szégyenét, csak egy pillanatig volt
halottsápadt az arca. Aztán ujra felszedte a selyempapírt,
becsomagolta a kincsét, úgy, ahogy tudta, és nagyon szomorú látvány
volt ebben a pillanatban. <span class="pagenum"><a
id="Page_113">-113-</a></span></p>
<p>Aztán kiszállt mindenki és mentek, végig a mólón. Theodort sokan
kísérték haza és a kíséret hurrát kiáltott, a boltos megfordult, a
kalapját lengette és azt kiáltotta:</p>
<p>Jó éjszakát és hálás köszönet!</p>
<p>Mariane a kezét nyujtotta és szívélyes szavakkal mondott
köszönetet. Aztán hazakísérte őt Anton Coldevin.</p>
<p>Úgy ám, az ünnepély a dunnalúd-telepen egészen páratlan volt
Segelfoss történetében. Az emberek lenn álltak a parton és úgy
néztek Theodorra, mint valami diadalmas hősre és másról se
beszéltek, csak az üdvlövésekről, meg a tüzes csóvákról. A
zselatinos ember pedig még mindig ott várta a boltban, hogy
kiszolgálják és ezt nem is volt oka megbánni, mert ilyesmit úgysem
élt még meg!…</p>
<p>Csak Lars Manuelsen csóválta rosszalóan a fejét. Elhatározta,
hogy írni fog L. Lassennek, a fiának és megkérdi tőle, hogy nem
istenkáromlás-e ez a sok tűzokádó rakéta és mindenféle furcsa
emberi találmány.</p>
<div class="chapter">
<h2>4.</h2>
</div>
<p>Van egy hete, hogy nem láttalak, mondta Willatz Mariane-nak.
Mért nem jöttél aznap, amikor megígérted?</p>
<p>Anton volt itt, mondta Mariane.</p>
<p>Azt tudom.</p>
<p>Úgy?</p>
<p>Láttam. És mért nem jöttél el, ahogy megígérted? <span class=
"pagenum"><a id="Page_114">-114-</a></span></p>
<p>Azt épp úgy tudhatod, mint a többit. Vele voltam a
dunnalúd-telepen, a kiránduláson.</p>
<p>Ezt már nem tudta Willatz és a szemöldöke könnyen megremegett.
Nem, ezidőtájt egyáltalán senkiről se tudott, annyira szorgalmasan
dolgozott és annyira gúzsbakötötte a munkája, hogy az elmúlt héten,
azon a bizonyos napon Mariane éppen csak közönségnek kellett volna
neki, hogy meghallgasson valamit, de a lány nem jött el. Willatz
azontúl is szorgalmasan dolgozott, de most már nagyon rosszul ment
a munka.</p>
<p>Viszont találkozott az uccán Mariane apjával és néhány szót is
váltott vele.</p>
<p>Úgy látom, sárgulnak már a lombok, mondta Willatz. Most már jó
volna kijelölni az erdőben, hogy milyen fákat lehet majd
kivágatni.</p>
<p>Már meg is történt, felelte Holmengraa úr.</p>
<p>Megtörtént? Nagyon hálás vagyok érte. Hát azt mikor csináltatta
meg?</p>
<p>Nemrégiben. Nem akartam önt zavarni, igyekeztem a legjobb
tudásom szerint intézni mindent.</p>
<p>Köszönöm szépen. És favágókat is szerez majd nekem?</p>
<p>Különös ember ez az új Willatz Holmsen a régihez képest!
gondolta magában nyilván Holmengraa úr. Segítségre és útmutatásra
van szüksége mindenben. Két ember néhány napig vágta volna a fát,
és már régen elkészültek volna vele. De az új Willatz Holmsen
véletlenül sem ejtett egy szót se a fizetésről, úgy látszik, nem is
gondolt rá és a pénzt se készítette el.</p>
<p>Azért olyan hangon, amelyből némi fáradság csengett ki, így
válaszolt Holmengrra úr:</p>
<p>Erről is lehet éppen szó. <span class="pagenum"><a id="Page_115">-115-</a></span></p>
<p>Köszönöm szépen, mondta Willatz. De úgy látszik, megérezte, hogy
Holmengraa úr fáradt és nem akarta tovább tartóztatni. Ajánlom
magam.</p>
<p>Nagyon is szorgalmasan dolgozik maga, Willatz. Ujabban már
egyáltalában nem mutatkozik nálunk!</p>
<p>Hát szeretném valahogyan tető alá hozni a dolgot. Meg aztán
mindenkinek megvan a maga gondja. Sokáig vesződtem, amíg egy szál
cérnát fűztem a tűbe, az utóbbi időben nagyon sokat küzködtem vele,
mondta és mosolygott.</p>
<p>Most jut eszembe: nem gondolkozott még róla, nem engedhetne át
nekem valamit az ön hegyi rétjeiből? mondja Holmengraa úr.</p>
<p>Hogy őszinte legyek, jobb szeretném, ha nem kerülne rá a sor,
felelte Willatz.</p>
<p>Rendben van, akkor ne is beszéljünk róla többet.</p>
<p>Kedves Holmengraa úr, jól tudom, hogy ez úgy tetszhetik, mintha
rosszakarat, vagy hálátlanság dolgoznék bennem ön ellen. De az
apám, a birtok régi tulajdonosa, utolsó levelében arra kért, hogy
ne adjam ki a kezemből a birtokot, sőt szerezzem vissza az egész
területet.</p>
<p>Ne is beszéljünk róla többet, mondta Holmengraa úr.</p>
<p>És senki se vette volna észre az öreg ravaszdin, hogy a szíve
mélyén mennyire örül ennek a kudarcnak, nem is látszott meg rajta
az öröm, olyan udvariasan és hidegen adta meg a választ.</p>
<p>Így folyt le az ifjú Willatz beszélgetése Holmengraa úrral,
mikor az uccán találkoztak.</p>
<p>Most itt ül mellette Mariane. Vajjon ő is olyan hideg lesz-e,
mint az apja? <span class="pagenum"><a id=
"Page_116">-116-</a></span></p>
<p>A dunnalúd-telepen? Mi az?</p>
<p>Ott rendezett ünnepélyt a boltos Theodor. Talán emlékszel, vagy
nem hallottad nemrégiben az éjszakai üdvlövéseket és a rakéták
ropogását? Nos, akkor voltam ott én is.</p>
<p>A lány azt várta, hogy most valami gúnyos megjegyzés következik,
olyasmi például, hogy akkor igazán nem csoda, ha ő hoppon maradt.
De nem, a fiatalember csak bólintott a fejével.</p>
<p>De most itt vagyok. Vagy már késő? kérdezte a lány.</p>
<p>Valamit nagyon szerettem volna neked eljátszani, de aztán
átugrottam azt a részt. Most pedig már teljesen ki is húztam.</p>
<p>De kedves Willatz, hát nem teremhetek itt rögtön, mihelyt te
hívsz…</p>
<p>Én nem csak úgy egyszerűen hívtalak téged, hanem nagyon fontos
volt nekem, hogy eljőjj. Könyörögtem neked, hogy jőjj el
hozzám.</p>
<p>Milyen szerencsétlen vagyok! Végül még én leszek az oka, hogy a
partitúra nem készült el.</p>
<p>A fiatalember is mosolygott, hogy viszonozza a hidegséget.</p>
<p>Végre is nincsen rá szükségem, hogy annyira függjek valakitől.
Eddig például senkitől se függtem.</p>
<p>Nem, kétségkivül nem, mondta a lány, és kissé túlozta a
megértést, fölkelt és odalépett az ablakhoz, mintha a függönyön
akarna igazítani valamit. Ugy-e, azóta már csináltál néhány
nagyszerű dolgot?</p>
<p>A fiatalember ismét mosolygott.</p>
<p>Nem emlékszel már, hogy Grieg zseniálisnak nevezte a dolgaimat?
<span class="pagenum"><a id=
"Page_117">-117-</a></span></p>
<p>De igen, arról beszélek.</p>
<p>Akármi volt is az oka, kétségtelen, hogy Willatz ma este más
volt, mint rendesen. Máskor, ha négyszem közt voltak, mindig finom
és szívhezszóló szavakkal beszélt a művészetéről, most pedig csak
mulatott rajta. Máskor tombolt féltékenységében, most meg úgy ült
itt, mint egy fadarab.</p>
<p>Különben, mondta a lány és kinyújtózkodott, hogy elérjen valamit
a függönyön, közben azonban a karja alól is a fiatalembert nézte,
különben, ha azt akarod, hogy a zsenialitásod napfényre kerüljön,
akkor jövőre is temetkezz magadba és hallgass mélységesen mindenki
előtt.</p>
<p>Ez a szúrás talált, a fiatalember egész testében összerázkódott,
úgy látszik, ma alapos csatája lesz ezzel a lánnyal! De mintha csak
szentül föltette volna magában, hogy ma nem engedi maga fölé
kerekedni, ismét mosolygott és a gondolataiba merülten ült a
helyén, a karbafont kezeit nézte és mosolygott.</p>
<p>Az nem is lehet vitás, amit Grieg mondott, folytatta a lány, de
te azért tehetsz, amit akarsz. Anton különben még mindig itt van, –
azt tudod?</p>
<p>Igen, felelte a fiatalember.</p>
<p>A lány villámgyorsan hátat fordított az ablaknak.</p>
<p>Szóval tudod?</p>
<p>Ó, hogy izgatta a fiatalember nyugalma! Willatz pedig csöndesen
felelt:</p>
<p>Ez nem lephetett meg Mariane, az arcodon nem is látom semmi
nyomát, hogy meglepne. Persze, hogy tudom, hogy Anton itt van, hát
mit tesz az? Mindig <span class="pagenum"><a id=
"Page_118">-118-</a></span> tudtam, hogy miért állsz az ablaknál,
és mért szeretnéd, ha megnézném, hogy ti mit csináltok.</p>
<p>Ez is talált. A lány csaknem teljesen behúnyta a szemét. De a
következő másodpercben már ismét megtalálta a fölényét. Szeretett
volna sziszegni, vagy ismét egy villát felkapni, de ezt a
hajlandóságát most ügyesen véka alá rejtette. Az utolsó cselfogása
nyilván nem használt.</p>
<p>Nem tudom, hogy mit akarsz ezzel, mondta a lány. Mondd csak, nem
játszhatnál el egyszer egy egész darabot? Mért mindig csak egy kis
részt?</p>
<p>Ments föl ma ettől! Még nem készültem el vele, utasította el a
kérést Willatz.</p>
<p>Felmentelek egyszer s mindenkorra, mondta a lány és a hangjából
őszinte sértődés csengett ki. Egyszer s mindenkorra.</p>
<p>Hogy ezek ketten milyen furcsa csatákat vívtak egymással!
Willatz, ez a faember is engesztelhetetlenül állt ott a lánnyal
szemben és úgy kérdezte:</p>
<p>Tehát most te nem akarod többé?</p>
<p>Nem, felelte a lány, és egy pillanatig úgy állt a helyén, mint a
megtestesült akarat. Most látom csak, hogy egy szalmaszál volt, ami
bennünket összekötött.</p>
<p>És hallgattak mindaketten.</p>
<p>Ugye? kérdezte Mariane.</p>
<p>Mi ketten is vettünk már részt ünnepélyeken, mondta Willatz.</p>
<p>Ezzel azonban akaratlanul is kimutatta a foga fehérjét. Egy
óvatlan pillanat elég volt, hogy féltékenysége rést találjon és
megnyilatkozzék, Vajjon észrevette-e a lány? <span class=
"pagenum"><a id="Page_119">-119-</a></span></p>
<p>Add át Antonnak az üdvözletemet! mondta, hogy ezt a kudarcát
ismét jóvátegye. Mikor utazik el?</p>
<p>Mariane persze rajtakapta a hibán és most csak kurtán
válaszolt:</p>
<p>Addig nem utazhatik, amíg a hajója meg nem érkezik.</p>
<p>Csakugyan nem. És mikor jön a hajó? Különben mindegy. Add át az
üdvözletemet és mondd meg, hogy nagyon sok dolgom volt ezekben a
napokban, mondta Willatz és egy kotta után nyúlt.</p>
<p>Mi ez? Honnan kaptad ezt? érdeklődött Mariane egy aranyozott
markolatú kard iránt.</p>
<p>Az apám kardja. Mindig ugyanott lógott, mondta Willatz.</p>
<p>Bocsánat!</p>
<p>Aztán mintegy véletlenül ismét kinézett az ablakon és
felkiáltott:</p>
<p>No nézd csak, már megint itt van… És egy lépést se tesz keztyű
nélkül! No, Isten veled!</p>
<p>Ezzel Mariane kiszaladt a szobából és még csak az ajtót se
csukta be rendesen maga után.</p>
<p>Igy tehát nem volt mit tenni: Willatznak kellett fölkelnie, hogy
becsukja az ajtót. Közben önkéntelenül is kipillantott az ablakon.
No nézd csak – ez az Anton! De hiszen nem is volt rajta keztyű! Ezt
Mariane csak úgy kitalálta. Lám: csalás, hazugság az egész
vonalon!</p>
<p>Ezek után Willatz persze nem dolgozhatott tovább, ezt igazán
lehetetlenségnek érezte, énekelni se tudott, hiszen nem örökölte az
édesanyja hangját. Tulajdonképen elég unalmas fiú ő, ha tud is
rajzolni meg festeni, – akárcsak az anyja, – és szépen, előkelően
tud öltözködni, <span class="pagenum"><a id=
"Page_120">-120-</a></span> mint az apja, de egyébhez aztán nem is
ért, úgy látszik. De azért – Antonra legyen ő féltékeny? Nem,
bocsánat, ez igazán legfeljebb nevetni való!</p>
<p>No, az út ismét szabad volt és ő kimehetett.</p>
<p>Úgy látszik azonban, hogy a sors könyvében még több esemény volt
mára megírva az ő számára.</p>
<p>Konrád, a volt napszámos és csavargó, most itt áll az úton és
köszön, Aslak, a pajtása pedig egy kövön ül, de Willatz jöttére
felugrik és ugyancsak köszön. Konrád egy ideig áhitatosan szemlélte
az ereket a kezén, és mikor ezzel szépecskén végzett, kezet nyujt.
Ekkor Willatz homlokán hirtelen mélyebb ráncok mutatkoztak, mint
eddig az egész nap folyamán.</p>
<p>Csak meg akartam köszönni uraságodnak… – mondta Konrád.</p>
<p>Ezt már Willatz nem állhatta és ezért közbevágott:</p>
<p>Nincs nekem mit köszönnöd, ezt jegyezd meg jövőre. Még mit
akarsz?</p>
<p>Konrád megérezte, hogy nem lesz ajánlatos szaporítani a szót és
azért azt mondta:</p>
<p>Csak azt szerettük volna megtudni, nem kaphatnánk-e munkát…?</p>
<p>Willatz végignézte az emberét tetőtől-talpig, ha valakit így
végignézett, olyan volt, mint az apja.</p>
<p>Munkát?</p>
<p>Igen… Én és Aslak.</p>
<p>Willatz most Aslakon is végignézett. Ezt az ember fenyítette meg
egyszer és megfizetett érte a szerencsétlen fickónak és az
emberiségnek egyszerre volt jótevője, adott neki egy pofont és
ezzel elintézte az ügyet.</p>
<p>Az erdőben fát vághattok, már ki is jelöltem őket, mondta
Willatz. <span class="pagenum"><a id=
"Page_121">-121-</a></span></p>
<p>Igenis, egyezett bele Aslak, tehát fát akar vágatni uraságod? De
vajjon, nem lesz-e még korán?</p>
<p>Willatz nem bocsátkozott semmiféle további tárgyalásba, csak
gyorsan biccentett a fejével és azt mondta:</p>
<p>Menjetek le a gazdaságba és jelentkezzetek Martin béresnél!</p>
<p>És azzal továbbhaladt az úton.</p>
<p>Ez nem is volt olyan ostoba dolog, sőt ellenkezőleg, nagyon
jókor jött, legalább felmenthette Holmengraa urat minden további
fáradság alól. Az igaz, hogy még nem volt itt a favágás ideje, de a
nagy gazdaságban két ember számára csak akad valami munka addig is.
Nagyon örült ennek az ügyes elintézésnek és elhatározta, hogy
nyomban beállít Holmengraa úrhoz és közli vele ezt az új
intézkedését.</p>
<p>Holmengraa úr szelíden és barátságosan hallgatta végig.</p>
<p>Úgy? No igen, favágókat nem nehéz találni. Csak szállíttassa ki
az erdőből a törzseket, amíg a szánút még jó, – és akkor a fa
annyit ér, mint a készpénz.</p>
<p>Mindez nagyon helyes volt, de Willatzot mégis úgy érte, mint a
villámcsapás: tehát tavasz előtt nem lát pénzt! De, hogy is mondták
csak neki? Nem azt mondták-e, hogy a faüzlet nagyon kényelmes és a
már megjelölt fatörzsekért annyi pénzt kaphat az ember, amennyit
akar? Vagy Holmengraa úr külön kérésre vár? Akkor ugyan várhat
sokáig.</p>
<p>Nem szerezhetné-e meg nekünk azt az örömet, hogy itt marad
estére? kérdezte Holmengraa úr. Igazán nagyon kedves lenne, mert
Mariane és én egészen elhagyottak vagyunk. Igaz, az utóbbi napokban
Anton Coldevin <span class="pagenum"><a id=
"Page_122">-122-</a></span> igyekezett szórakoztatni egy párszor,
de azért mégis…</p>
<p>Nem, ezt nem lehetett! Willatz azt nem tehette, ha még úgy a
szíve szerint való lett volna is.</p>
<p>Visszament ugyanazon az úton, de most még valamit át kellett
élnie: a híd közelében volt egy nyárfasor, egészen az út szélén,
Willatz jól ismerte a helyet, mielőtt Berlinbe utazott, itt váltott
búcsucsókot Marianeval, – most pedig Mariane és Anton álltak
ugyanott. Mi van ebben? Semmi! Anton előre bejelentette, hogy az
aranyhalat el fogja kaparintani előle. A párocska talán már akkor
is ott volt, mikor Willatz jöttében arra haladt. Ha legalább
biztosan tudná, hogy nem mormogott maga elé hangosan, mint az
utóbbi időben akárhányszor!</p>
<p>Ott térdel Anton. Térdel. Hajadonfővel van, bizonyosan szerelmet
vall neki, Mariane szabadulni akarna, de ő átöleli a szoknyáját,
milyen nevetséges helyzet, megöleli a lány lábait. Vajjon most, így
kéri-e meg a kezét? Már több mint nevetséges ez a kép, mindaketten
egyszerre beszéltek. Willatz a mozdulataikból láthatta, hogy csak
egymással törődnek, a folyó zúgása pedig megakadályozta, hogy
meghallják, ha jön valaki. Teljes biztonságban tudták magukat.</p>
<p>Willatz egy pillanatig arra gondolt, hogy sarkonfordul, már
hátrált is egy lépést, de ekkor megpillantotta őt Mariane. Hevesen
mondott egy-két szót. Anton felugrott és mereven nézett előre. A
két ifjú tekintete tanácstalanul és értelmetlenül kapcsolódott
egybe, mintha két ismeretlen világ találkozott volna egy
másodpercre. Anton aztán felemelte a kalapját, elköszönt Marianetől
és bement az erdőbe. <span class="pagenum"><a id=
"Page_123">-123-</a></span></p>
<p>Vajjon menekülni akart-e? Ezt alig lehetett föltenni róla. Úgy
lesz az, hogy Mariane végleg elutasította.</p>
<p>A lány előjött a nyárfák közül és kilépett az útra, a keble
hevesen emelkedett. Bár kínos zavarban volt és viaskodott magával,
hogy visszatartsa a könnyeit, mégis uralkodott magán annyira, hogy
Willatzot mosollyal az arcán üdvözölje. Tűzrőlpattant lány volt ez
a Mariane, a leglehetetlenebb feladatokat is meg tudta oldani. És
most is rögtön folyékonyan kezdett beszélni:</p>
<p>Te bizonyosan láttál mindent. No, mindegy, akkor úgy se lehet
már segíteni rajta. De mégis elviselhetetlen az nekem, hogy láttad.
Megőrült ez a fiú. No most mondd, sikerült egy kicsit dolgoznod?
Látod, még itt fekszik a botja, én bizonyosan nem fogom fölemelni.
Mit csináltál a papánál?</p>
<p>Előveszi a zsebkendőjét, aztán tovább folytatja:</p>
<p>Persze most megint sikerült meghülnöm, már kezdődik is a nátha.
Még a szemem is könnyezik. Láttál már ilyet, – ilyen egy-kettőre
meghülni? De mondd csak, hát tettem én valami rosszat? Vagy valami
illetlent? Hát nem láttad, hogy ő… Én mozdulni se tudtam…</p>
<p>Isten veled! mondta a fiú és elindult.</p>
<p>Egyetlenegyszer se fordult meg, – Willatz Holmsent még senkise
kapta azon, hogy hátrafordította volna a fejét.</p>
<p>Mikor megérkezett a téglaégetőhöz és be akart menni, hirtelen
fölfedezte, hogy Mariane két lépéssel a háta mögött áll. Willatz
egész testében összerázkódott, a lány hangtalan, síma járása tette
lehetővé, hogy észrevétlenül kövesse idáig. <span class=
"pagenum"><a id="Page_124">-124-</a></span></p>
<p>Bocsáss meg! mondta a lány, mert látta, hogy megijeszti.</p>
<p>Menj most haza, kérlelte Willatz. Ne állj meg itt, hanem menj
egyenest haza!</p>
<p>A nátha eltünt, a zsebkendő is eltünt, – a lány visszafojtotta a
könnyeit.</p>
<p>Persze, hogy hazamegyek, de nem volnál kegyes elismerni, hogy
egészen érthetetlen a viselkedésed? Hát tehetek én arról, ha erővel
lefogott?</p>
<p>Ezt csakugyan nem lehetett vitatni és józan ésszel mindenki
kénytelen volt igazat adni a lánynak, Willatz tehát hallgatott egy
darabig. De ők ketten nem most először mérték össze az erejüket,
alaposan értettek egymás kínzásához és azért rövidesen megtalálta a
folytatást:</p>
<p>Arra persze nem gondoltál, hogy valamikor ott jegyeztük el
egymást.</p>
<p>A lány adós maradt a válasszal.</p>
<p>Nagyon csalódtam volna, ha erre a kérdésre mással is tudtál
volna felelni, mint hallgatással.</p>
<p>Nem mehetnénk be? kérdezte a lány.</p>
<p>Dehogyis nem. És neked csak intened kell, és akkor mi is
letérdelünk és aztán – mulatunk magunkban. Persze, hogy bemehetünk.
Mit csinál most a szegény Anton? Elképzelheted, milyen pompásan
mulatna, ha mindaketten most bemennénk a szobába, és ott helyet
foglanánk, nem gondolod?</p>
<p>Nem, ez egy csöppet se volna mulatságos neki. Ő akar engem, meg
is mondta nekem és nem ma mondta először. De én azt feleltem neki,
hogy én nem akarom őt, mert nem vagyok már szabad.</p>
<p>Erről nem tudok. Hát mi nem szabad tenálad? <span class=
"pagenum"><a id="Page_125">-125-</a></span></p>
<p>Az, amit szívnek neveznek.</p>
<p>No, ne mondd! Csakugyan nem szabad a szíved? Pedig te
felszabadítod és lekötöd tetszésed szerint. És, – ha úgy vesszük, –
jogodban is áll, hogy a magad tulajdonával úgy rendelkezzél, ahogy
jólesik.</p>
<p>Nem mehetnénk be hozzád?</p>
<p>Miután azonban Antonnak se használt, hogy letérdelt eléd és a
lábaidnál hevert, – szerénytelenség lenne, ha én… de hiszen mind
egyféle ragadozók vagyunk! Talán ugyanolyan kilátástalan dolog
lenne az én számomra is. És ha én itt most egy óra hosszat
erőlködném és kérnélek, és könyörögnék neked azért, amit te a
szívednek mondasz: vajjon mennék azzal valamire?</p>
<p>De most már igazán elhallgass! Magad is megbánod még, hogy ilyen
kiállhatatlan voltál.</p>
<p>Nem volna-e okosabb, ha mindezek helyett hangosat nevetnénk és
azt mondanám, hogy köszönöm szépen, és hogy Isten veled? Nos, akkor
mi lenne?</p>
<p>Ó, ez az átkozott nátha, már megint könnyezik a szemem! mondta
Mariane és ismét elővette a zsebkendőjét.</p>
<p>A fiú bizonyosan észrevette, hogy a lányt csak úgy rázza a
titkos zokogás és hogy milyen hősiesen nyeli a könnyeit. Ez
csakugyan derék dolog volt.</p>
<p>Eredj csak haza! mondta neki.</p>
<p>Igen, most már megyek, mondta a lány és lassan elindult.</p>
<p>Egészen bizonyos, hogy lenyelte a könnyeit, mert nem ültek ki a
szemén, senkise látta őt még könnyel a szemében. Haragosan és
elkeseredetten fordította vissza a fejét és hátrakiáltott:
<span class="pagenum"><a id=
"Page_126">-126-</a></span></p>
<p>Ha pedig majd ősszel külföldre utazol ezzel az operával, –
szerencsés utat!</p>
<p>Ez egy pillanatra megint elhallgattatta a férfit. Aztán hirtelen
feltalálta magát:</p>
<p>Juttasd eszembe, mielőtt még elmész, hogy holnap virágot küldjek
neked.</p>
<p>Nagyszerűen tudták gyötörni egymást ezzel a sok bántó szóval és
azzal a vadsággal, amit máskülönben csak a háborúban, vagy az
országutak banditáinál lehet föllelni, – és mindezt még jegyességük
idején! Igy legalább nem kellett félniök, hogy később majd rosszabb
lesz köztük a viszony, rosszabb már nem is lehetett. És így
kerülték el azt a kellemetlenséget, hogy a házasságukba csupa
édeskés emléket vigyenek a jegyességük idejéből. Fölényes kis
szerelmespár voltak ők ketten.</p>
<p>A nátha és a zsebkendő ismét eltünt. Mariane úgy megy az úton,
mint ahogyan mindig szokott, most már tud gondolkodni és beszélni
is.</p>
<p>Egy károgó szarkaraj egy férfit követ nyomon, Lars Manuelsen jön
az úton kétoldalt gombolt bekecsében, mindenik oldalán nyolc-nyolc
gomb és minthogy egy nagy embernek az apja, úgy képzeli, hogy
bárkit megállíthat az útjában, így tehát megállíthatja Marianet
is:</p>
<p>Ha én az ön apjának volnék, sorba lelövöldözném ezeket az
átkozott szarkákat! mondja neki.</p>
<p>A Sjura tehát még mindig nem hagyja békében? kérdezte
Mariane.</p>
<p>Nem. A szarkák lépten-nyomon mögöttem vannak. Nagy kereszt ez
rajtam, az emberek már világ csúfját csinálnak belőlem, ezt pedig
nem akarom türni. Pedig ezek a maguk szarkái.</p>
<p>Nem kellett volna kikezdened Sjurával, Lars úr. <span class=
"pagenum"><a id="Page_127">-127-</a></span></p>
<p>Már ugyan mért nem? Ezer menykő, sorra elemészteném
valamennyit!</p>
<p>Vigyázz, azt mondják, hogy a szarka bosszút áll.</p>
<p>Máris megbosszulta magát eléggé. Kígyót-békát kiáltanak rám az
emberek, én pedig nem tudok segíteni magamon. Azzal gyanusítanak,
hogy betörtem a kisasszonyék házába, pedig hát bizonyítsák ezt be
nekem! No, de most már írtam az én Lassen fiamnak, hogy jőjjön és
szabadítson ki engem ebből a helyzetből.</p>
<p>No, és el is jön a Lars?</p>
<p>Lassen az az ember, aki eljön, ha itt lesz az ideje.</p>
<p>Mariane most Antonnal találkozott. A fiú már elhozta a botját és
most itt várakozik rá. Minden szava egy-egy csipkedő célzás.</p>
<p>Nos, rendben van a dolog az aranyemberrel?</p>
<p>Nem, nincsen még rendben, de most arra szeretném megkérni, hogy
többé ne keverjen engem ilyen kellemetlenségbe.</p>
<p>Alázatosan bocsánatot kérek.</p>
<p>Ezt a bocsánatot a maga jövő viselkedésétől teszem függővé.</p>
<p>Majd igyekszem megjavulni. Engedje meg, hogy továbbra is bízzam
a jóindulatában.</p>
<p>Még egy udvarias köszöntés és Anton elindul az úton a kikötőhíd
felé, a szállodájába. Amint azonban fedezék mögé ért és bizonyos
volt róla, hogy Mariane nem követi a szemével, – megfordult, átment
a folyóhoz és a folyó mentén fölment a téglaégetőig. Minden
ceremónia nélkül felrántotta az ajtót és belépett a Willatz
szobájába.</p>
<p>Jónapot, mondta neki. Itt vagyok. Akarsz tőlem valamit?
<span class="pagenum"><a id=
"Page_128">-128-</a></span></p>
<p>Nem, felelte Willatz. Legfeljebb arra kérnélek, hogy ne gyere
ide és ne zavarj.</p>
<p>Ne akard hamis vágányra terelni a dolgot, mondta Anton
elkeseredetten. Ez úgyse sikerül neked.</p>
<p>A gorombaságaid nem érnek fel hozzám és különben sem érdekelnek,
felelte a másik.</p>
<p>Anton alig tudott már uralkodni az izgalmán.</p>
<p>Nem fogsz lerázni engem akkor se, ha a kettőnk közül valamelyik
a fűbe harap.</p>
<p>Hát ebben van valami, felelte Willatz és igyekezett latba vetni
minden fölényét és önuralmát. Azért hozzátette: Aztán majd
lefekhetsz benn egy szófára és kialszod magad.</p>
<p>Ostoba fecsegés! Tudod jól, hogy nem szoktam meg a boxolást, az
amolyan angol húscsépelés, de vívni még tudok.</p>
<p>Én pedig nem ismerem a te francia kötőtűidet.</p>
<p>Dehát nem tudunk-e lőni mindaketten?</p>
<p>Willatz hangosan nevetett és azt mondta:</p>
<p>Nevetséges vagy, egyszerűen nevetséges! De most már mindegy, –
hoztál magaddal valami lövőszerszámot?</p>
<p>Én nem. De úgy látom, itt a falon lóg néhány revolver. Egyébként
hat hüvelyk hoszú jószágok.</p>
<p>Nyolc hüvelyk, javította ki Willatz ártatlanul. És türelmes
szóval még tovább is időzött a revolverek kérdésénél: Nézd csak meg
őket, mondta, fényes és veszedelmes jószágok.</p>
<p>Anton azonban mind dühösebb és izgatottabb lett.</p>
<p>Könnyen meglehet, hogy hasznavehetetlenné tetted őket, mert
vártál engem.</p>
<p>Akkor is csak azért tettem volna, hogy kárt ne tégy <span class=
"pagenum"><a id="Page_129">-129-</a></span>
magadban. Most pedig, te őrült fickó, megtudom végre, hogy mi az
ördög hozott ide hozzám?</p>
<p>Ez még eddig nem jutott az eszedbe? kiáltott Anton és őrjöngött.
Meg foglak fenyíteni, mint egy kölyköt.</p>
<p>Willatz arcára halálos sápadtság ült ki. Lassan felkelt a
helyéről és azt mondta:</p>
<p>Ha nem ismernélek olyan jól, talán még komolyan is tudnálak
venni.</p>
<p>Igen, meg foglak fenyíteni, amiért leskelődöl és kémkedel,
kiáltotta Anton és ő is felugrott a helyéről, mert már teljesen
elvesztette az önuralmát: Úgy látszik, nincs bőr a képeden, a
nyomomba lopódzol és kémkedsz utánam…</p>
<p>És ekkor megtörtént. Willatz furcsa ember volt, hihetetlen
felsőbbséggel tudott beszélni, vagy hallgatni; ha akarta
megszólalt, ha nem akarta, akkor nem, ahogy neki tetszett, ha akart
odavágott, ha nem akart, nem tette, ahogy neki tetszett, – most
pedig azt tette, hogy odavágott. És nagyon is jól talált. De Anton
csak egy pillanatig maradt a földön, azonnal talpraugrott, őrjöngő
szemekkel meredt Willatzra, és a foga közül sziszegte:</p>
<p>Húscséplő masina!</p>
<p>Aztán felkapta a botját és vaktában elhajította, az egyik
etazsérről egy üveg hullt a földre, mielőtt még a bot megtalálta a
nyugalmi állapotát. Anton gyorsan körülnéz, keres még néhány
elhajítható tárgyat, egy régimódi pisztoly akad a kezeügyébe, de
lemond róla, hogy azt is elhajítsa, mert látja, hogy máris talált,
sőt annyira szerencsés volt, hogy néhány vércsöppet csalt ki a
barátja arcából. Leteszi tehát a pisztolyt, és még mindig remeg az
izgalomtól, amikor megszólal: <span class="pagenum"><a id="Page_130">-130-</a></span></p>
<p>Látod, én még egy húscséplő gépet is kímélek. E nélkül a seb
nélkül is elég csúnya voltál már. Csak azt az üveget sajnálom, te
megérdemelted a sorsodat. Mennyibe kerül az az üveg?</p>
<p>Nem kapott választ, sziszegett csupa megvetésében és levegő után
kapkodott, annyira összeszorította a torkát a vágy, hogy
gúnyolódjék és megalázza ezt az embert a megvetésével.</p>
<p><em class="gesperrt">Merde</em>! mondta és elsietett.</p>
<p>De aztán még egyszer visszafordult és hozzátette:</p>
<p>Nemsokára itt lesz, persze, a hölgyed is. Biztosra veszem, hogy
iderendelted, legyen valaki, aki összevarrhassa a sebeidet. Vigyen
el az ördög!</p>
<p>És elindult a folyó mentén, hogy kikerülje Marianet, mert a lány
most jön lassan lefelé. Anton még mindig remegett a felindulástól,
temperamentum – az sok szorult ebbe a fiúba, de könnyen eljárt a
szája és hamar kitört belőle a gyűlölet sziszegése, sehogyan se
tudott mértéket tartani!</p>
<p>Most mihez kezdjen, míg befut a postahajó? Temetkezzék a
szállodájába? Egy pillanatig arra gondolt, hogy a boltos Theodornál
is eltölthetne egy órácskát, de ezzel a gondolattal hamarosan
szakított és mégis csak visszatért a szállodába.</p>
<p>Nem sokat ért volna vele, ha most be is megy a boltba. Éppen
hatalmas összevisszaság, fejetlen zűrzavar kellős közepébe érkezett
volna. Ládák és bálák közé, ahol lázas csomagolás folyt, harsány
vezényszavak röpködtek a levegőben: Theodor ma költözött be az új
helyiségbe. Sokan ajánlották fel neki a segítségüket, köztük Julius
is.</p>
<p>Persze mindenki úgy vélte, hogy az új üzlethelyiség <span class=
"pagenum"><a id="Page_131">-131-</a></span>
nevetségesen nagy, Theodor álmai azonban szemmelláthatóan túlnőttek
minden mértéken, ő már előrelátta azt a napot, amikor ezt az új
üzlethelyiséget is meg kell majd nagyobbítani. Annyi bizonyos, hogy
hihetetlen mennyiségű árut halmozott már fel és helyiségre
csakugyan szüksége volt.</p>
<p>És mi történt közben a régi üzlettel, a Jensen kisasszonyok és
Rasch ügyvéd üzletével? Az bizony ott állt, az új üzlet
tőszomszédságában, Theodor nem akarta tönkretenni őket, – a
családja a feje tetejére állhatott felőle. Aztán meg az volt a
dologban, hogy Theodornak magának is volt még pénze benn a régi
üzletben és addig az ő követelésére volt fedezet az egész régi
üzlet, míg csak részesedését ki nem fizették, tehát alapos oka
volt, hogy az üzletnek békét hagyjon. Ez azonban így nem mehetett
sokáig. Micsoda idők! A kereskedelmi útazók semmit sem adtak el a
Jensen kisasszonyoknak, hanem mindent csak Theodornak. Természetes,
hogy felkeresték a hölgyeket és a legnagyobb udvariassággal adták
le náluk is a névjegyüket, de ennél tovább már nem merészkedtek,
eladni pedig csak az ifjú Jensen úrnak adtak el, mert az már régi
vevőjük volt és nekik üzleti elvük, hogy ugyanazon a helyen nem
adnak el két konkurrensnek. A Jensen kisasszonyok sértődötten
fordultak el és felhúzták az orrukat.</p>
<p>Ó, kérem, sose aggódjék miattunk, mi minden szükséges árút
könnyen beszerzünk, hiszen készpénzért vásárolunk.</p>
<p>A hölgyekben ugyan sok volt a vállalkozó szellem, de nem volt
annyira a kisujjukban a kereskedés minden csínja-bínja, fortélya,
mint Theodornak, <span class="pagenum"><a id=
"Page_132">-132-</a></span> gyakran felhúzták az orrukat és nem
volt meg bennük a kellő szivélyesség, hogy utólag ismét jóvá tudják
tenni a hibát.</p>
<p>Ha például valamelyik segelfossi lány eljött a Jensen
kisasszonyokhoz és az ingvásznakban válogatott, azonnal azt
felelték neki:</p>
<p>Mi magunk se használunk finomabb vásznat a fehérneműnkhöz, hát
neked ne lenne elég finom ez a vászon?</p>
<p>Bezzeg Theodor azonnal tudta, hogy ez így nincsen rendjén, ő
százszor okosabban csinálta, kis könyvecskéket adott ki a szolidabb
lányok számára, ha biztos alkalmazásban voltak, és az egyik lány
büszkén mondhatta a másiknak:</p>
<p>Theodor tegnap felajánlotta nekem, hogy írassam fel a
bevásárlásaimat egy könyvbe, és havonkint egyenlítsem ki. „Igy
aztán megy majd minden a maga rendjén, Palästina kisasszony!“
mondta.</p>
<p>És a Theodor Jensen boltja csakugyan érdekes látványosság volt A
nagy ablakokon hatalmas üvegtáblák, világos falak és rézrudas
üvegszekrények.</p>
<p>Mit gondolsz, mibe került ez mind? kérdezte fűtől-fától
Theodor.</p>
<p>És mindezt ő maga tervezte ki, arra a mintára, ahogyan más
városokban már megvolt, – azaz, Baardsen távirászban kitünő
segítőtársa akadt. Ez a különös remete és éjszakai lepke mindig sok
érdeklődést mutatott a Theodor ambiciói iránt, – az „ifjúi erények“
miatt, mint ő mondta, – és gyakran szolgált neki kitünő
tanáccsal.</p>
<p>Tartsa mindig csillogó tisztán a rézrudakat, – <span class=
"pagenum"><a id="Page_133">-133-</a></span> mondta
például, mert ha azt nem tudja, akkor bátran kidobhatja akár az
üvegszekrényeket is!</p>
<p>És Theodornak gyakran jutott az eszébe, hogy a dunnaludtelepi
csodát is Baardsen agya tervelte ki, pedig ennek a furcsa embernek
még ruhája sem volt, hogy legalább maga is megjelenhetett volna az
ünnepélyen.</p>
<p>Hej, az az ünnepély a dunnalúdtelepen, még mindig beszéltek róla
az emberek.</p>
<p>Mit gondolsz, mibe került mindez? kérdezte Theodor
mindenkitől.</p>
<p>Aztán valami összeget nevezett meg, nehéz százasokat, hatalmas
halom pénzt. Nem kellett félnie, hogy valaki ellenőrzi, hiszen ki
ismeri Segelfossban a tűzijátékok árait?</p>
<p>De legalább magatok is láttátok, hogy milyen szépek voltak a
rakéták a sötét ég alatt, mondta Theodor.</p>
<p>Pedig hiába: Theodor nem volt már ugyanaz az ember, aki olyan
boldogan parancsolgatott a dunnalúdtelepi kiránduláson. Bár sohase
tartottuk volna meg azt az ünnepélyt! gondolta időnként. Különös
keserűség kapta el, nem volt abban semmi jó, az emlékezés elfogta
szegénynek még a lélegzetét is és kiforgatta önmagából egészen. Ó,
ez a Theodor, – hiszen egészen másfajta embernek kellett volna neki
lenni, – időnként a magányba temetkezett és megtett mindent, ami
kitelt tőle, vagyis istenesen kikáromkodta magát. A nagy
emberismerősök, az emberi lélek kutatói elcsodálkoztak volna rajta,
hogy ilyen furcsa kicsinyességek laknak ebben az agilis
fiatalemberben. Ugyan mi legyen már ebből? Végre is, egy
dunnalúdtelepi kiránduláson nem szokás drága zsebkendőket
<span class="pagenum"><a id=
"Page_134">-134-</a></span> ajándékozgatni. Bezzeg Baardsen azt
tanácsolta volna neki, hogy meg se kísérelje, – egyszerűen
kómikussá tette volna az egész ötletet.</p>
<p>Pedig mit ártott volna neki ez a zsebkendő? ismételte el magában
újra meg újra Theodor. Nem volt érzéke aziránt, hogy valaki hálásan
megköszönhet egy gombostűt, de harmincöt korona értéket már el kell
utasítania. Nem volt érzéke semmi eféle iránt és nem érzett mást,
csak a rideg visszautasítást.</p>
<p>Isten veled tehát és élj boldogúl! ezt kellett volna mondania
most is, a dolgot pedig elejteni, hogy elmúljon a feledés
homályában. Az idő majd begyógyít minden sebet. Ezt kellett volna
tenni, de hát az embernek annyi mindent kellene helyesen tenni és
cselekedni…! Egyébként is a híres ünepély nem járt a kellő
eredménnyel. Anton Coldevin, a kolléga úr, elutazott, anélkül, hogy
mindennapos vendéggé lett volna a Theodor házában. A <em class=
"gesperrt">Segelfossi Ujság</em> pedig egy szóval sem emlékezett
meg az ünnepélyről. Ez bizony elég ok volt az elkeseredésre. És
mindezt számba kellett venni, hogy az ember megítélhesse Theodor
viselkedését a húgaival szemben. A fiatalember ugyanis néhány napig
engedte, hogy az üzlet csak menjen, ahogy megy, hadd adják el azt a
kevés árut, amit sikerül elsütniök, – aztán egy szép napon
beállított az előljáró kíséretében és lefoglalta a készpénzt.
Holott ezen a pénzen a hölgyek és az ügyvéd árút akartak
vásárolni.</p>
<p>Ó, ez a fontoskodás! mondták a húgai.</p>
<p>Gyorsan az ügyvédért küldtek.</p>
<p>Majd csak kiokoskodjuk valahogy a dolgot, mondta az ügyvéd.
<span class="pagenum"><a id=
"Page_135">-135-</a></span></p>
<p>A készpénzt be kell vezetni a könyvbe, amint befolyik, különben
az előljáró mindent összeír, fölveszi a leltárt és zár alá helyezi
az üzletet, mondta Theodor.</p>
<p>Az előljáró pedig ott állt mellette és jólelkűen és nagy
lelkinyugalommal nézegette mindannyiukat, szemmelláthatóan semmi
kedvet se érzett, hogy alkudozzék, vagy pénzt keressen, ő csak
közvetíteni akart:</p>
<p>Igy meg így, mindenkinek valamit, hiszen ugyanabból a családból
való mind a két fél…</p>
<p>Család! vágott a szavába az ügyvéd. Itt ugyan nem találja meg
azt az ember, amit rendes körülmények között családon szokás
érteni.</p>
<p>A napi kiadásokat le kell vonni a követelésből, folytatta az
előljáró, és egy méltányos törlesztési részlet…</p>
<p>Mindkét fél egyaránt elégedetlennek mutatkozott.</p>
<p>Theodor röviden csak azt felelte:</p>
<p>Nem.</p>
<p>Az ügyvéd pedig ugyanígy cselekedett.</p>
<p>Ez a kísérlet csak arra vezetne, hogy megbénítja az
üzletmenetet, jelentette ki, aztán azt mondta az előljárónak nagy
elkeseredetten: előljáró úr, hagyja el már ezeket a méltányos
törlesztési részleteket, én már torkig vagyok az ajánlataival,
értse meg inkább, hogy a bank huszonnégy órán belül meg akarja
kapni a pénzét!</p>
<p>Az előljáró megértette. És bár nem kellett volna még dadognia
is, mert az nem illik felnőtt emberhez, akinek egy eladó lova is
volt, és bár az ilyesminek nincs kedvező hatása az olyan emberre,
mint az ügyvéd, <span class="pagenum"><a id=
"Page_136">-136-</a></span> – az előljáró mégse tudott többet
kihozni, csak annyit, hogy:</p>
<p>Majd megnézem… mit tehetek… valahogy csak eligazítjuk a dolgot…
végtére is van egy lovam…</p>
<p>Ez az alázat ismét megjuhászitotta Rasch ügyvédet, kissé elült
az elkeseredése és már így beszélt:</p>
<p>Egy lova… Ugyan ki vesz most lovat, hogy egész télen át etetni
kelljen? Azt még tavasszal kellett volna eladni.</p>
<p>Igen… de az aratás miatt…</p>
<p>Jó, jó, jó, maradjunk csak amellett, amit mondtam.</p>
<p>Az előljárónak azonban még így is sikerült bizonyos fokig békét
szerezni a két fél közt, mielőtt még eltávozott volna és elérte
azt, hogy a nővérek és Rasch ügyvéd a bevétel bizonyos százalékát
törlesztés fejében szolgáltassák be Theodor kezéhez. Akárhogy
oldották meg azonban: ez csak egy utólsó injekció volt, – az
üzletre már kimondták a halálos ítéletet.</p>
<p>Az előljáró szokása szerint Holmengraa úrhoz ment. Ezt ma annál
is inkább megtehette, mert előttevaló nap egy levélkét kapott
Holmengraa kisasszonytól, hogy az szeretne vele beszélni, és
mihelyt azon a tájon jár, jöjjön el hozzájuk okvetlenül, ne várassa
őt már olyan végtelen sokáig az előljáró úr!</p>
<p>Mariane azonnal a dologra tért. Nyilván nagyon meg volt elégedve
magával, mert mosolygott.</p>
<p>Előljáró úr, kaptam egy levelet, akarja látni a borítékát? Mi
van ide írva?</p>
<p>Ezer korona.</p>
<p>Igen, ez a pénz tegnap érkezett, és úgy van a dolog,
<span class="pagenum"><a id=
"Page_137">-137-</a></span> hogy maga ezt az összeget húsz évre
kölcsön kapja. Látja, itt a bankjegy, az ezerkoronás, ezt húsz
esztendőre odakölcsönzöm magának és maga akkor kétezret ad vissza
nekem. Megértette, előljáró úr?</p>
<p>Nem, az előljáró nem értette meg.</p>
<p>Ez a pénz az enyém. Megmutathatom a levelet, abban érkezett a
pénz. Egy hatalmas cégtől kaptam, amellyel én titokban kötöttem
valami üzletet, azért nem mondhatom meg magának a levelet. Most
pedig már mindent elmondtam, amit akartam, begyakoroltam már jó
előre, mikor láttam, hogy jön, és olyan rövidre fogtam, ahogy csak
tudom. Mert nagyon kínos lenne nekem sokáig beszélni erről a
dologról, mondta Mariane kisasszony.</p>
<p>Nem élek én már húsz esztendeig, jelentette ki az előljáró.</p>
<p>Dehogy nem, mondta egyszerűen Mariane kisasszony.</p>
<p>Az előljáró valami köszönetfélét mormogott, hogy tagadhatatlan…
de mégis… egy ilyen hatalmas összeg… ekkora segítség…</p>
<p>Ebben a pillanatban Holmengraa úr leküldött a lányáért és ezzel
kiszabadította a kínos helyzetből. Lehet az is, hogy már előre így
beszélték meg, mert az öreg gyakran kezére járt a lányának az
ilyenféle játékaiban.</p>
<p>Ó, a papa, a ravaszdi, – szeretném tudni, hogy mivel akar
kínozni már megint! mondta a lány.</p>
<p>Gyorsan ment, szinte siklott az ajtóig és csak onnan köszönt
vissza:</p>
<p>Isten vele, előljáró úr! bocsássa meg, hogy most <span class=
"pagenum"><a id="Page_138">-138-</a></span> itt
kellett hagynom. És jöjjön vissza minél előbb, ígérje meg!</p>
<p>És az előljáró elindult lefelé a dombról, a zsebében az ő nagy
kincsével, és mindenféle megfordúlt a fejében, és számolt jobbra,
számolt balra, – végül is nem adta el a lovát. Egy ilyen lovat nem
ad el az ember, az ilyen ló megfizethetetlen. De egy ezer koronás
bankjeggyel mégse toppanhat be az ügyvédhez, az rögtön tudná, hogy
nem egyenes úton jutott hozzá, a bankjegy elárulná, egyszerűen
kompromittálná őt. Azért bement a Theodor boltjába és felválttatta
a bankjegyet.</p>
<p>Ugyan hol járt maga időközben? kérdezte Theodor és nagyot
csodálkozott.</p>
<p>Az ő világos esze egy pillanat alatt kitalált mindent, de mert
megvolt rá az oka, hogy ne szóljon semmit a Holmengraa-család
jótéteményeiről, hirtelen elhallgatott és csak annyit mondott:</p>
<p>Különben ehez semmi közöm. Egy ezerkoronást akar felváltani?
Nagyon szívesen. Kettőt is, ha tetszik.</p>
<p>Theodornak széles jókedve volt.</p>
<p>Nagy dolgok történtek azalatt az óra alatt, míg maga nem volt
itt, mesélte az előljárónak. Az apám megtudta, hogyan állnak a
dolgok és újabb szélütést kapott. Sajnos, tette hozzá Theodor.
Éppen most küldtem a doktorért.</p>
<p>Újabb szélütést kapott?</p>
<p>Igen, sajnos, felelte Theodor. És az ügyvédet is várom, talán
még ma eljön, és kénytelen lesz mindenben engedni, megadni magát
kényre-kedvre és úgy könyörögni. Végre is mit tehet? Minden utat
elrekesztettem <span class="pagenum"><a id=
"Page_139">-139-</a></span> előle! Úgy? Maga tehát azt hiszi, hogy
nem jön el és nem fog engedni?</p>
<p>Csak arra gondoltam, hogy ez legalább is szokatlan dolog lenne
nála.</p>
<p>No, majd teszünk róla, hogy hozzászokjék egy kicsit! jelentette
ki Theodor. Az ördögbe is, egy ilyen hordóhasú tolakodjék ide és
akarjon kereskedni én mellettem! Mit is akartam mondani, előljáró
úr. Ugye, megkapjuk az engedélyt a színházra? Éppen most írják
nekem a művészek, hogy ismét el akarnak jönni hozzánk.</p>
<p>Egészen bizonyos, hogy játszhatnak majd. Tehát eljönnek
megint?</p>
<p>Itt tartanak majd állomást útközben dél felé. Ezúttal új darabot
hoznak; az a címe: „Túl a nagy kert falán“. Sok énekszám van benne,
azért megkérdezték, hogy van-e zongorám. Persze, hogy lesz
zongorám.</p>
<p>Theodor percről-percre növekedett a jelentőségében. Ez az utolsó
óra, mintha egy fejjel megnövesztette volna. Egy ezerkoronást
váltani? Nagyon szívesen, kettőt is, ha tetszik? Zongorára van
szükség? Ó, neki már régen készenlétben van egy zongorája és ha
kedve volna, akár egy másodikat is felajánlhatna. Most azonnal
munkásokat vesz majd fel, hogy hozzák rendbe a színházhoz vezető
utat, nehogy Sybille Engel kisasszony mégegyszer kificamítsa a
lábát. Nils vargához is elküld, és megüzeni neki, hogy ismét
megkeresheti a maga két koronáját.</p>
<p>Júliusnak meg a többieknek adj majd egy kortyot, ha bezárjátok a
boltot! kiáltotta az iroda ajtaján keresztül Kornélius inasnak.</p>
<p>Csakúgy égett itt minden, igazi nagyüzem volt <span class=
"pagenum"><a id="Page_140">-140-</a></span> ez az
üzlet! És milyen kellemes és bátorító tudat volt minden segelfossi
lakos számára, hogy volt itt egy fiatalember, akiben ennyi lángoló
ambíció és törtető akarat lakik.</p>
<p>És Nils vargának talán nem volt szüksége egy kis bátorításra? Ó,
de még mennyire! A jó Rasch ügyvédné természetesen nem feledkezett
meg róla eddig sem, hanem gyakran küldött haza vele egy-egy piciny
gyermekcipőt, hatalmas csomagban és hozatott érte egy-egy – seprűt.
De Nils varga ettől se lett kövérebb nem lehetett rajta észrevenni
semmit, sőt ellenkezőleg, napról-napra jobban összeaszott és
meggörnyedt. Raschné már az ifjú Willatzot is rávette, hogy írjon
egy levelet Mr. Nelsonnak Amerikába, de nem érkezett rá válasz.</p>
<p>Ulrich talán már útban is van hazafelé, találgatta Nils
varga.</p>
<p>Sokáig bízott benne, hogy lesz egy bazár Segelfossban. Olyan
szívesen tartózkodott volna itt, mint egy gyerek, és Istenhez
fohászkodott, hogy jöjjön létre a bazár, de a dologból nem lett
semmi. Megfelelő helyiség hiányán megbukott az egész bazárügy. Az
ügyvéd nem vehette a lelkére, hogy erre a célra Theodortól, ettől a
vizesnyolcastól és parvenűtől kibérelje a színházat, különben se
gondolja senki, hogy az a helyiség már színház, nem, csak csónakház
az.</p>
<p>A segelfossi jótékonysági egyesület pedig nem bérel ki egy
csónakházat a bazárja számára, kedves jó Nils!</p>
<p>Nem, nem, hát persze, hogy nem! mondta Nils varga és szomorúan
mosolygott és mindenben osztotta az ügyvéd felfogását. <span class=
"pagenum"><a id="Page_141">-141-</a></span></p>
<p>De ezzel nem keresett semmit.</p>
<p>Az előljáró pedig hazament. Azaz először az ügyvédhez
kopogtatott be és ott megfizette az adósságát.</p>
<p>No látja, mégis csak sokat ér, ha valakit szigorúan fognak!
mondta az ügyvéd. Most aztán jöhet a revizió?</p>
<p>Remélem, hogy ezuttal is ki fogom állni baj nélkül, felelte az
előljáró.</p>
<p>Na, úgy látszik, maga egy csapásra gazdag ember lett, mondta az
ügyvéd, mert szemmelláthatóan sértette az áldozata bizakodó
hangulata. De akkor már hamarább is rendbehozhatta volna a
szénáját.</p>
<p>Rajta leszek, hogy többé semmivel se maradjak adósa, – ez a
legkomolyabb elhatározásom, jelentette ki az előljáró.</p>
<p>Az előljáró végre átlátta, hogy ilyen úton nem kereshet többé és
vigyáznia kell, hogy rendben tartsa a kasszáját. Legfőbb ideje
volt. Azért nagyon határozott és eltökélt ember módjára indult el a
szálloda felé, hogy Juliustól huszonnégy órán belül behajtsa az
árverési illetéket. Amint azonban az ajtóig ért, megnézte az óráját
és úgy látta, hogy ma már késő bemenni a szállodába. Azért inkább
hazafelé tartott, csak még útközben Nils vargához állított be. Még
egy kísérletet tett, hogy a vargát munkára ösztönözze. De ezzel
újra csak kudarcot vallott.</p>
<p>Hiszen magamnak se csinálok már cipőt, mondta Nils, és
megmutatta az előljárónak, hogy az ő lábán is bolti cipő van.</p>
<p>Ez még a legutolsó bevásárlásaiból származott, amikor nyáron az
égből leesett mesés pénzből vásárolt össze magának mindenfélét. A
cipő ugyan már <span class="pagenum"><a id=
"Page_142">-142-</a></span> több helyütt repedezni kezdett és a
talpa is vékony volt, mint a papíros, de azért könnyű és kellemes
nyári cipő volt, – ha őszre járt is az idő. És Nils varga úgy
tudott futni benne, mint a szél.</p>
<p>Van még több ilyen cipő a boltban, mondta az előljárónak.</p>
<p>De ezek a cipők nekem nem megfelelőek, Nils.</p>
<p>Egy szó, mint száz, felelte Nils, éppen most kaptam hírt a
boltos Theodortól, hogy lesz megint színház, más pedig nem is
vállalhatná a belépőjegyeket, meg az egész elszámolást.</p>
<p>Mit kapsz egy ilyen estéért? kérdezte az előljáró.</p>
<p>Két koronát, mondta Nils gondolkozás nélkül.</p>
<p>Az előljáró útközben találkozott a doktor gigjével és megemelte
a kalapját.</p>
<p>Jónapot, előljáró úr! fogadta a doktor a köszönést és
megállította a kocsit. Megragadom az alkalmat, hogy öntől is
elbúcsúzzam, mert a legközelebbi napokban utazom. Hálás köszönet a
jóságáért, előljáró úr és kérem, üdvözölje a nevemben az
otthonvalókat is. Igen, most már nagy nehezen elértem volna idáig,
de elmondhatom, hogy megtettem a kötelességemet és leszolgáltam a
magam idejét északon. Nem lustálkodtam, nem loptam a napot és még
most, úgyszólván az utazás küszöbén is, meg kell látogatnom egy
beteget. Éppen most hivattak a boltos Perhez, az öreg Jensen
kereskedőhöz, sajnálatraméltó ember, régóta beteg. Én megtettem
mindent, amire csak a tudomány lehetőséget nyújt. A szegény
embernek az a baja, amit, mi orvosok, hemiplegiának nevezünk,
megbénult az egyik oldala. Most kapok éppen értesítést,
<span class="pagenum"><a id=
"Page_143">-143-</a></span> hogy valami új komplikáció állt be,
addig nem nyilatkozhatom róla reszletesen, míg a dolgot alaposan
meg nem vizsgáltam. Minden valószínűség szerint egy cerebrális
bénulásról van szó. Nos, Isten önnel, előljáró úr! Elképzelheti,
milyen kellemes lesz ismét délen élni és Krisztiániában, ahol a
családommal is együtt lehetek. Higyje meg, hogy éveken át csak ez a
remény adott belém erőt. Most, hála Istennek, hatalmas anyagot
dolgoztam fel és a tapasztalataimmal most a szűkebb hazám hasznára
lehetek…</p>
<p>A doktor továbbhajtott, megérkezett a boltba, felment az
emeletre, az orrát elfintorította a rossz levegő miatt és
megparancsolta, hogy nyissanak ki egy ablakot. Levette a
felöltőjét, a kezét dörzsölte, aztán megvizsgálta a beteget. Az
öreg Per csakugyan beteg volt, de újabb szélütés nem érte. Nem, ezt
nem is tűrte volna el. Mindössze az történt, hogy valami nagyon
megrendítette a lelkét és azért borzalmasan üvöltözött. Minden
valószínűség szerint az üzlet kudarca ejtette ennyire kétségbe és
homályosította el egy pillanatra az értelmét. Egy ilyen ragyogó
bosszú-tervvel nem lehet úgy felhagyni, hogy némi megrázkódtatás ne
érje az embert.</p>
<p>Az öreg Per tehát nem volt a halálán, de annál izgatottabbnak
látszott.</p>
<p>A bolt, a bolt! nyögte. És az az ostoba tehén!</p>
<p>Igen, igen, majd adok valami altatót! mondta a doktor, hogy
megnyugtassa.</p>
<p>Némi brómkáliumot mért le a lehető legpontossabb pedantériával,
úgy tett, mintha az orvosságnak egy fölösleges atómja már halált
okozhatna.</p>
<p>Ezt ma este vegye be a beteg, mondta Jensen kisasszonynak.
<span class="pagenum"><a id=
"Page_144">-144-</a></span> És most, kérem, hozzon egy evőkanalat,
hogy annak a nagyságát is láthassam. Igen, ez megfelel. Most pedig
először én magam adom be az orvosságot, hogy láthassák, hogyan kell
majd beadniuk ma este.</p>
<p>Mikor a doktor elkészült odafenn és lejött a lépcsőn, Theodor
már ott állt és várta az eredményt.</p>
<p>Nem, bénulásról szó sincs, mondta a doktor, de a betegnek
nyugalomra van szüksége. Ha rosszabbodás állna be az állapotában,
értesítsen azonnal.</p>
<p>És doktor Muus méltóságos léptekkel ment le a kocsijához.</p>
<p>Theodor magára maradt. Az apja betegsége egy kissé megtörte és
lecsöndesítette, azért nagyon nyugodt volt, mikor visszament az
üzletbe és Kornelius inasnak kiadta az előbbi parancsainak az
ellenkezőjét.</p>
<p>Mégse járja, hogy az emberek itt igyanak ma, mikor az apám
rosszul van, mondta.</p>
<p>Talán a halálán van? kérdezte Kornelius.</p>
<p>Theodor így válaszolt:</p>
<p>A betegnek nyugalomra van szüksége. Egyébként még sohase
hallottam, hogy egy betegnek ne lett volna nyugalomra szüksége.</p>
<p>Bizony Theodor már nem volt a délelőtti hangulatban, bár ha nem
adott volna az emberek nyelvére, legszívesebben felhúzta volna a
grammofont és jóideig a koronázási indulót játszotta volna rajta.
De a levertsége nem tartott sokáig, Rasch ügyvédtől üzenet érkezett
és nem más hozta, mint Florina szobalány.</p>
<p>Tudja, hogy hol tartózkodik Didriksen? kérdezte a lány, hogy
elsősorban a saját ügyeit intézze el.</p>
<p>Didriksen? Mit akarsz tőle? <span class="pagenum"><a id="Page_145">-145-</a></span></p>
<p>Már régen írtam neki és még mindig nem kaptam semmi választ.
Most tehát szeretném tudni, hogy hol van.</p>
<p>Ugyan minek? Hiszen a pénz itt van készenlétben, mondtam már
neked, hogy megkapod, mihelyt itt lesz az ideje.</p>
<p>Igen, de nekem nincs kedvem tovább várni. Ezt mondja meg neki és
adja át az üdvözletemet.</p>
<p>Ettől ugyan óvakodni fogok.</p>
<p>Hallgatás.</p>
<p>Florinában, úgylátszik, semmi szemérem nincsen, mert azt
mondja:</p>
<p>No jó, akkor majd írok a menyasszonyának, hiszen tudom, hogy
hívják.</p>
<p>Hallgass el, Florina, amíg szépen mondom! felelte Theodor emelt
hangon. Ha ez a finom hölgy egy szót megtud az egész históriából,
akkor alaposan meg fogod adni az árát.</p>
<p>Nem félek magától! kiáltotta Florina és dühösen nézett
Theodorra.</p>
<p>Ez volt a legszörnyűbb, amit a boltos Theodornak az arcába
lehetett vágni. Ezt nem állhatta meg, akkor kitört belőle az ősi
közönségesség.</p>
<p>Úgy kidoblak, hogy a lábad se éri a földet! kiáltotta és
belesápadt a nagy felháborodásba.</p>
<p>Florina észrevette, hogy most már véresen komoly a dolog és azt
mondta:</p>
<p>Az ügyvéd úr megbízásából jöttem. Azt kérdezteti, hogy nem
hajlandó-e ma eljönni az irodájába?</p>
<p>Theodor egyideig gondolkodott.</p>
<p>Az ügyvédtől? Hogy nem akarok-e elmenni hozzá? Nem! <span class=
"pagenum"><a id="Page_146">-146-</a></span></p>
<p>Ez volt az üzenet.</p>
<p>Nos, hát add át üdvözletemet az ügyvéd úrnak, és mondd meg neki,
hogy ha tőlem akar valamit, jőjjön hozzám!</p>
<p>Florina gúnyos arccal vette tudomásul, hogy a kisember most
nagyembert játszik. Ez már több volt a soknál, Theodor karonfogta a
lányt és kituszkolta az ajtón.</p>
<p>Az üdvözletét nem fogom átadni! kiáltotta a lány fenyegető
hangon.</p>
<p>De az ügyvéd, úgylátszik, mégis fontosnak tartotta, hogy
Theodort még ezen a délutánon felkeresse, csakugyan bebotorkált az
üzletbe és bevezetőül rögtön elejtette azt a megjegyzést, hogy a
mai fiatalság nem hódol az udvariasság erényének. Theodor éppen a
pult mögött állt és egy rőföt tartott a kezében, már pedig egy jó
rőf tudvalevően keményfából készül. Egy lépést közeledett az
ügyvédhez és megkérdezte, hogy akar-e tőle valamit?</p>
<p>Igenis, felelte az ügyvéd, de aztán minden kertelés nélkül
kibökte, hogy bizony a régi boltnak kényre-kedvre meg kell adnia
magát.</p>
<p>Ilyen egy-kettőre? Ejha! Theodor azonnal átlátta a kövér ember
számítását: az ügyvéd valószinűleg veszélyt szimatolt, ha csakugyan
baj lesz, ő elveszti az illetékeit! Ezen már mosolyognia kellett
Theodornak, mert ő sokkal jobban ismerte a régi boltot.</p>
<p>Nincs ezen mit nevetni, mondta az ügyvéd és a kulcsait
csörgette. Egyébként nem szándékom itt ácsorogni és az üzletben
tárgyalni önnel, nem gondolja, hogy jobb lenne, ha négyszemközt
intéznők el a dolgot? <span class="pagenum"><a id=
"Page_147">-147-</a></span></p>
<p>Nem, felelte Theodor. Magával szemben legjobb, ha mingyárt
tanukról gondoskodik az ember.</p>
<p>Az ügyvéd arcán gonosz mosoly suhant keresztül, amikor
válaszolt:</p>
<p>A mai fiatalságon nagyon megérzik a jónevelés hiánya. Ön azt
kívánja tőlem a legneveletlenebb módon, hogy jőjjek el önhöz, ha
tárgyalni akarok, nem szégyelli magát? Ha nem a szüleiről és
nővéreiről volna szó, akkor ítéletnapig várhatott volna! Egyébként
nincs mit mondanom önnek és semmi dolgunk többé egymással. Miután
az ön apjának az állapota rosszabbra fordult, azt tanácsoltam neki
és az ön húgainak, hogy intézzük el a dolgot szépen magunk között.
Az eredmény aztán végleges lesz, ami írás, miegyéb akad, azt majd
elintézem én magam. Az a véleményem, hogy legjobb lenne békésen
megegyezni. Természetesen, ön átveszi a bolt egész
árúkészletét.</p>
<p>Igen.</p>
<p>Még pedig megfelelő áron. Magától értetődik, hogy ezt meg kell
tennie. És aztán a boltot is megveszi.</p>
<p>Nem, felelte Theodor.</p>
<p>Hát így vagyunk?</p>
<p>A régi bolt egy rozoga barakk. Mint tudja, megvan a saját házam
és gondolhatja, hogy az mibe került nekem. Nem, nem, ön és a
többiek kikergettek engem a boltból, oda vissza már nem megyek
többé.</p>
<p>Világos dolog, hogy Theodor csak a levegőbe beszélt. Egyébként
miért építette volna az új üzletet szorosan a régi boltnál? Nem az
volt-e a szándéka, hogy a két házat majd egyesíti, ha rákerül a
sor?</p>
<p>Ellenben, kibérelhetem a régi boltot, mondta. <span class=
"pagenum"><a id="Page_148">-148-</a></span></p>
<p>Erre az ügyvéd nagyon megijedt és megint az illetékeit
féltette.</p>
<p>Nekem csak az ön családjának a sorsa fekszik a szívemen. Mi lesz
most belőlük? Ha nem sikerül jó áron túladniok a bolton, akkor nem
látom, hogy miből fognak élni azontúl.</p>
<p>Az én családomnak ugyanolyan sora lehetne, mint amilyen volt
azelőtt.</p>
<p>Igen, mondta az ügyvéd. Ahogy most állnak a dolgok, magam is úgy
látom, hogy az lett volna a legjobb.</p>
<p>No nézd csak! A kövér ügyvéd, ez a hízott disznó, ez a
hordóhasú, hogy áll itten megalázottan, megsemmisülten!</p>
<p>Most már Theodor volt a nyeregben. Résztvevő hangon
kérdezte:</p>
<p>És mennyit kérnének a régi boltért, ha esetleg…</p>
<p>Beszéltem erről az ön hozzátartozóival és ők úgy gondolták,… az
ön apja úgy gondolta, hogy háromezret…</p>
<p>Érdekes dolog: Florina az imént ismét a fiatal Didriksen urat
vetette a felszínre az emlékezetében, – vajjon ő hogyan cselekednék
ebben a helyzetben?</p>
<p>Megadom a háromezret, mondta Theodor.</p>
<p>Az ügyvéd ezt személyes győzelmének tekintette és nyomban
rámondta:</p>
<p>No lám, hiszen önnel lehet okosan beszélni. Mégse volt hiába,
hogy pártatlanul megismertettem önnel az egész helyzetet.</p>
<p>És az ügyvéd már megint visszanyerte minden önbizalmát s a
kulcsai is vídáman csörögtek.</p>
<p>Maga nem ismertetett meg velem semmit, mondta <span class=
"pagenum"><a id="Page_149">-149-</a></span> Theodor
és nyugodtan mehet az útjára, még pedig minél előbb, annál
jobb.</p>
<p>Igen, mondta az ügyvéd és egészen elképpedt. Csakugyan az lesz a
legokosabb, ha az ön hozzátartozói most ezen az alapon tárgyalnak
tovább. Végre is a könyvek együtt vannak, a számlákat ki kell
egyenlíteni, az én kis járandóságomat is ki kell utalni. Aztán
pedig fel kell osztani a bolt értékét, egyrészét a szüleinek, más
részét a nővéreinek. Ön ugyebár, lemond az örökségéről?</p>
<p>Természetesen.</p>
<p>Nagyon helyes, ezt akartam csak tisztázni. Ha az árúkat
összeírják és felbecsülik, felajánlom a segítségemet. Rendben
vagyunk így?</p>
<p>Ne fecsegjen má annyit, mondta Theodor. Én megadok a családomnak
mindent, ami jár, sőt még annál többet is, a maga segítségére pedig
semmi szükségem sincsen.</p>
<div class="chapter">
<h2>5.</h2>
</div>
<p>Könnyen megeshetik, hogy valaki aranygombokat visel a mellényén
és még se tud egy operát komponálni. Willatz Holmsen most
aranygombokat viselt a mellényén.</p>
<p>Minden szeszélyt végigpróbált már! Ha egy napon megállt volna
munkaközben és felsorolja magában minden felhasznált ötletét,
amellyel a kellő hangulatba igyekezett ringatni magát: alkalmasint
nagyon elcsodálkozott volna. Nagy sétákat tett és bezárkózott
egészen, sok bort ivott és bőjttel kínozta magát, kereste az
<span class="pagenum"><a id=
"Page_150">-150-</a></span> embereket, majd ismét kerülte őket,
dolgozott nappal és dolgozott éjszaka, már csak a munkának élt és
csak a munkában élt. És a kétségbeejtő terméketlenséghez
csatlakozott még egy másik kín is: a mardosó, szűntelen
féltékenység.</p>
<p>Kérem, jőjjön ebédelni! mondta Pauline és ránézett a sötétkék
szemével.</p>
<p>Köszönöm, mondta Willatz és még a fejét se fordította arra.
Dolgozott. Természetesen jól zongorázott, hiszen már kora
gyermekkorától kezdve folytonosan tanult és tökéletesbítette magát,
meg különben is karácsonykor született s a szerencse gyermeke volt.
Mindez azonban nem használt, sőt inkább még csak rontott a dolgán.
Nem, nem kellett volna az idén Segelfossba jönnie. Má a legkezdetén
elhibázta a dolgot. Mingyárt az első fogadtatás másként ütött ki,
mint ahogyan ő elképzelte volna, arra számított, hogy valamelyes
feltűnést fog kelteni, kíváncsi tömeg nyüzsög majd a kikötőben,
végre is híres ember volt ő az országban, egy zeneművész. És hogy
történt valójában? A kikötőben csak a szülei házvezetőnője várta, a
kedves Christine asszony. Segelfoss már híresebb utasokat is
látott, mint ő. Globetrotter angolokat és Bonaparte herceget, mikor
a Spitzbergákra útazott. Egyszer egy miniszter is megfordult a
partokon, nagyon fontoskodott, úgy tett, mintha nagyon a lelkén
viselné a nép életét és sorsát, mikor pedig ismét a hajóra szállt,
az a stréber Rasch ügyvéd éljent kiáltatott rá. Willatz Holmsen
ellenben a legnagyobb csöndben vonult be Segelfossba. Hányszor
megfordúlt már a fejében, hogy ismét elútazik, de azért mindig itt
maradt valahogy. Lassanként mintha gyökeret vert volna.
<span class="pagenum"><a id=
"Page_151">-151-</a></span></p>
<p>Anton Coldevin természetesen már rég hazaútazott. Holmengraa
úréknál nyugodtan folyik az élet, gyakran látni, amint Mariane az
apjával a malomba megy és onnét ismét haza. Törökös, piros kabát
van rajta. Lehet, hogy Anton hamarosan visszatér hozzá. No,
szerencsés útat!</p>
<p>Szörnyű idő ez és veszedelmes! Willatz agyagot szerzett be és
kezdett szobrokat faragni, – mi minden nem jutott itt az eszébe!
Valami szárnyas alakot tervezett, díszül egy hajó oldalára,
nagyszerű lett volna! Hamarosan kiderült, hogy a mintázást nem
felejtette el még teljesen, sőt még ügyesebb volt, mint
gyermekkorában, mikor Angliában tanulta. De azért nehéz dolog volt
ilyen hajódíszt faragni. Azért Willatz rajzolgatni kezdett, ecsetet
és tubust szedett elő, – miért is ne? Az édesanyja is kitűnően
rajzolt és Willatz tőle tanulta meg. Aztán megint elpazarolta az
idejét, saját maga varrt fel aranygombokat a mellényére és viselte
őket a saját maga tiszteletére, meg az apja emlékére, mert az
apjától kapta őket. Mindenesete kellemes érzés volt aranygombokat
viselni a mellén és Willatz viselte is, még a szobában is, a
téglaégetőben, sőt még akkor is, ha a favágóihoz ment ki az
erdőbe.</p>
<p>Aslak és Konrad vágták a fát az erdőben és köszöntek, ha Willatz
arra ment. Erről ugyan bízvást megfeledkezhettek volna! Willatz nem
sokat beszélt velük, de a komoly szürke szemével kitartóan nézte a
munkájukat és megmondta a véleményét. Tudja Isten, mi késztette
ezeket a legényeket, hogy éppen Willatz Holmsennél keressenek
munkát, vajjon nem akartak-e ártani neki vagy bosszút állni rajta
valamiért? De mikor már egy ideje nála voltak, megtetszett nekik a
környezet, <span class="pagenum"><a id=
"Page_152">-152-</a></span> előbb levágták a fát az erdőben, aztán
még mindig megmaradtak a helyükön, míg újabb munkát kaptak a
birtokon Most már nem a boltban vásároltak be, aszerint, hogy
mennyi volt a pénzük, nem, most már meg volt a rendes kosztjuk, jó
ágyuk és tiszta fehérneműjük, szemmelláthatólag megszedték magukat
és szinte megállapodott emberek lettek.</p>
<p>Mindenkinek meg van a maga gondja. Willatz csak járkált az
aranygombjaival, dolgozott, mint egy rabszolga, közben pedig
lesoványodott a szomorúságtól és a gyötrődéstől.</p>
<p>Ki fog derülni, hogy nem tudott túlemelkedni a középszerűségen,
gondolta néha.</p>
<p>De hősiesen viselte a sorsát, bátran, mint ahogyan egy igazi
Holmsenhez illik. Mindegy, ha ennek az állapotnak sohase is lesz
vége, ha ez a középszerűség tapad is rajta, át is ment már a vérébe
talán, – Willatz nem adta fel a harcot. Még csak az kellett volna!
Künn a gazdaságban úgy tett, mintha érdeklődnék a jószág meg a
baromfiak után. Elvégre az gyöngeségnek számított volna, ha egy
zenedarab miatt minden más dolgát egyszerűen a sutba hajítaná.
Gyakran elnézte a kakast, ezt az isteni csataállatot, amint egy-egy
kést visel a két lábán. No nézd csak, mint teszi a szépet, hogy
csapkod a szárnyával, szaladgál a tyúk mögött, a saját mellét
tépdesi, majd pedig csaknem felbotlik és ügyetlennek teszi magát,
mint egy bohóc! De hamarosan ő lesz ismét az úr és úgy megy át az
udvaron, mint egy fiatal Isten. Ilyen a kakas! Úgy tesz, mint
akinek virág van a gomblyukában és azzal büszkélkedik.</p>
<p>Willatznak is lehetne egy virága: rózsa vagy szegfű. De ő csak
vissza-visszatért a téglaégetőbe és játszott, <span class=
"pagenum"><a id="Page_153">-153-</a></span>
őrjöngött, fújt, mint egy paripa. Vajjon sohase jön fel felszínre
az a sok minden, ami a lelkét nyomja? Mi tölti most ki a napjait?
Csupa semmiség. Néha egy-egy kés akad a kezébe, de sohasem az igazi
kard, a hangok áradata, de nem az emberi harmónia. Csinos dolog, de
semmi értéke sincsen! Háromszor egymásután odamegy a tükörhöz és
úgy szemléli magát, hogy biztos legyen a dolgában: igen, van már
ősz haj a fején, néhány szürke hajszál! Ilyen fiatal években az
apjának még nem szürkült a haja. És Anton Coldevinnek sincs egy
szál ősz haja sem. Egyébként – sok szerencsét az útjára, ha
visszatér.</p>
<p>Kérem, jőjjön az asztalhoz!</p>
<p>Köszönöm, egy kis idő múlva. Nem, nem jövök, hagyj magamra!</p>
<p>De mi ez? Százszor és százszor megcsalta már, – de most itt
volt! A hullámok a hátukra kapták. Este volt, de a szeme előtt
mintha most kelne a nap, aranyköntöst öltött az ég és alatta forrón
ízzott a föld háta. A hullámok, a hullámok! Sokáig vártunk, de nem
panaszkodhatunk, egyáltalán nem szabad panaszkodnunk és ülni,
könnyel a szemünkben és remegni. Nem, ezt nem szabad…</p>
<p>Színültig telt a lelke és most kicsordul belőle, ami fojtogatja
és csak úgy ömlik az ihlet, ömlik… Úgy ül a helyén, mint egy vak
ember, mintha mindent kívülről nyújtanának neki és ő ír, ír, csak
ír… Néha megüt egy-egy akkordot a zongorán, aztán csak ír tovább,
maga is dúdolja, amit ír, a torka elszorul, de csak ír, ír, ír
tovább. És így megy egyik óráról a másikra, tűnnek az órák, ó, ezek
az órák a hullámok hátán! Már megint egy cantate lesz belőle, egy
dal, vagy egy <span class="pagenum"><a id=
"Page_154">-154-</a></span> tánc? Nem, ez már az opera! Jóságos
Isten, a mestermű! Itt van a lélek nagy kitörése, amilyet még nem
élt meg soha. Talán jó is volt, hogy olyan sokáig
tombolt-toporzékolt benne a féltékenység.</p>
<p>Hajnalra jár az idő, a lámpák már mind kiégtek, ő pedig
végigtántorog a szobán és kioltja őket végleg. Aztán lezuhan a
díványra, arcát a karjára fekteti és úgy szunnyad el.</p>
<p>Jó reggelt! Nem akar reggelizni?</p>
<p>Nem, köszönöm, menj csak, majd jövök később.</p>
<p>Még nincs vége, hála Isten, – még nincs vége. Amint az éjszaka
munkájára néz, a lelke új szárnyalásba kezd. És újra a karjába
kapja a hangulat, hangok szállnak felé, egy ismeretlen zengő
világból, eljönnek hozzá, mintha egy szigetről szálltak volna ide,
körülzúgják, szinte elnyelik, – mint a hullámok! Ma is úgy van,
mint tegnap, özönlenek a hullámok, féktelenül, hatalmasan,
összeszorítják a mellét, a könnyei gazdagon folynak alá, leveti
magát a földre és ír, mintha imádkoznék, – a hullámok pedig
folynak, rohannak, özönlenek, megy a munka, megy, megy…</p>
<p>Kérem nem enne mégis valamit?</p>
<p>Köszönöm, tedd csak oda!</p>
<p>Néhány nap alatt legyőzött minden nehézséget és befejezte a
munkáját. Most egészen magának élt, ezekben a napokban, hihetetlen
magaslatokban lebegett a föld felett, csak önmagát fogyasztotta,
szinte elemésztette magát. Hellyel-közzel aludt egy kissé, néha
evett is, de szórakozottan, szinte öntudatlanúl költötte el, amit
elébe tettek, – a lelkében pedig összetört közben minden kormányt
és költészetté varázsolta a világot. <span class="pagenum"><a id="Page_155">-155-</a></span> Igy ment ez néhány napig,
aztán lassan, lassan tovahömpölyögtek a hullámok…</p>
<p>Annyi terméketlenség és megaláztatás után, átmenet nélkül, az
alkotásnak ez a gyönyörűsége! Ő pedig felfogta mind a hullámokat és
egységet alkotott belőlük a lelkében.</p>
<p>A szüleinek sok volt a szolgájuk, nekik segítettek reggel az
öltözésnél, – az ifjú Willatznak nem volt szüksége semmi
segítségre, ő a ruháiban aludt. Pedig senki, soha nem aludt még
jobban, mint a művész, ha egy kielégítő nap után a saját karjain
elszunnyadt.</p>
<p>Nemsokára elutazom, mondta, de ezt ne tudja meg senki, csak te
és Martin béres.</p>
<p>Pauline nem is ismert senkit, akinek elmondhatná. Csak nézett rá
az édes, kis ijedt arcával és a szeme elsötétedett:</p>
<p>Ó, hát csakugyan el akar utazni ismét!</p>
<p>Martin béresnek kiadta az útasítást, hogy Aslak és Konrad egész
télen át követ törjenek. Tavasszal építeni akart, hozzáépíteni az
istállóhoz, meg egy pavillont a kertben, – hatalmas tervek! Milyen
gazdag is volt az ifjú Willatz Holmsen.</p>
<p>Pauline csak nézte, nézte, amint kiment a kikötőbe, hogy ott
hajóra szálljon. Aztán bezárkózott a szobájába és ivott a
vizespoharából. Aztán pedig szeretettel megsímogatott egy szöget,
ezen a szögön lógott mindig az Ő kalapja. Lezárta a szobákat a
téglaégetőben és visszatért a gazdaságba, hogy ismét kezébe vegye a
háztartást meg a felügyeletet a szolgálók felett és a tejeladást, a
harminc tehén tejét, mert a kis Pauline nagyon szorgalmas lány
volt.</p>
<p>Willatz pedig elhagyta a szárazföldet és nem is <span class=
"pagenum"><a id="Page_156">-156-</a></span>
emlékezett vissza rá, előkelő volt és hallgatag, és új keztyű volt
a kezén. Olyan észrevétlenül utazott el, mint ahogyan érkezett is,
semmi csődület, semmi hurrá. Véletlenül éppen akkor szálltak ki a
színészek, ők délre akartak utazni és itt tartottak állomást. Lydia
a primadonna és Sybille kisasszony, meg Max művész úr a többiekkel
együtt Segelfossban ismét partra szálltak és így ők vontak magukra
minden érdeklődést.</p>
<p>Theodor fogadta a társulatot a kikötőben és a Larsen-szállodába
kalauzolta a művészeket.</p>
<p>Önök sok változást fognak tapasztalni utolsó ittlétük óta,
mondta és azonnal elmesélte, hogy ő az űzlet egyedüli tulajdonosa
és hogy már mindent összevásárolt.</p>
<p>A színészek túlzott figyelemmel hallgatták és úgy tettek, mintha
a színháztulajdonos ügyes-bajos dolgait nagyon is a szívükön
hordanák.</p>
<p>Sybille Engel kisasszony minden apró részletet megkérdezett:</p>
<p>És a nővérei ilyen módon hajlék nélkül maradtak?</p>
<p>A nővéreim? Nem, azok ismét visszamentek az állásukba. Én magam
pedig néhány hétig vendéglőben étkeztem és aztán beköltöztem a
házamba. Mert most már minden az enyém.</p>
<p>No, nézd csak, most már minden az övé! kiáltotta a
kisasszony.</p>
<p>De úgylátszik, elragadtatásában már kissé túl is ment a határon,
mert Max úr csípősen jegyezte meg:</p>
<p>Vigyázz Sybille, mert ismét kificamítod a lábad.</p>
<p>Clara kisasszony, a zongorista, a művésznő, Baardsen iránt
érdeklődött.</p>
<p>Igaz is – hol van most Baardsen úr? Talán nem <span class=
"pagenum"><a id="Page_157">-157-</a></span> akart
mutatkozni a kikötőben az elegáns utasok közt? A szállodában
azonban nyomban megjelent és felkereste Clara kisasszonyt. Boldog
viszontlátás, a meleg barátság felújul, útleírások hátsó
Norvégiáról, élmények, vidám kalandok a gőzhajó fedélzetén és a
vendégfogadókban, művészi sikerek a városokban. „Túl a kert falán“
szép, régi darab, svédből fordították, jól begyakorolták és új
dalbetétekkel gazdagították. Max úr mestere a költésnek. „Túl a
kert falán“ azonban komoly darab is, a szerető szívek nem lesznek
egymáséi, nem, a hősnő leszúrja a hőst, megöli és éppen ez tetszett
annyira Clara kisasszonynak, hogy kijelentette: ő bizony fütyülne
arra, hogy végül egymáséi legyenek. Ő maga is gazdagon mehetett
volna férjhez, de…</p>
<p>Maga nem játszik a darabban?</p>
<p>Természetesen játszom. Még pedig a főszerepet. De nemcsak
játszom, hanem énekelek is, és magam kísérem gitárral az énekemet.
Ezt senki más meg nem tudja tenni és éppen azért senki se kapott
olyan pompás kritikákat, mint én, – látja kérem, itt vannak, ha meg
akarja nézni őket. Természetesen Segelfossban is be kell ütnie a
dolognak, hiszen a múlt nyáron is olyan nagyszerűen sikerült.
Magának is ez a véleménye, Baardsen úr?</p>
<p>Különc Baardsen, ostoba Baardsen, mit is várhatott Clara
kisasszonytól? Csodálatos, az utolsó alkalommal volt még valami
akarata a lánynak, bosszúságában elhatározta, hogy búcsút mond a
művészetnek, ahol úgy se fejlődhetett belőle valódi nagyság, – most
pedig vége volt a bosszúságnak, kiszúrták a szemét azzal, hogy
valami obszkúrus énekes-vígjátékban, – szerepet <span class=
"pagenum"><a id="Page_158">-158-</a></span> adtak
neki. Énekes-vígjáték, – hát tud Clara kisasszony énekelni?</p>
<p>Ó, majd csak megy valahogyan, mondta a férfi.</p>
<p>Kell is mennie, mi lenne belőlünk különben? felelte Clara
kisasszony és nevetett. Pénzünk már nincs! Sokat kerestünk ugyan,
de nagy időközökben. Ha egyszer-másszor pénzhez jutottunk, nyomban
elvásároltuk az egészet, hidegre fordult az idő és nekünk kabátra
volt szükségünk. Nekem pedig egy reggeli pongyola is kellett,
akarja látni? Ilyen széles selyemzsinór van a dereka körül…</p>
<p>Baardsen azt mondta rá:</p>
<p>Willatz Holmsen nemrégen utazott el a hajón. Azt mondják, a
legutóbbi időben éjjel-nappal komponált.</p>
<p>Úgy… mondta Clara kisasszony. Különben nem érdeklődöm már a zene
iránt, belátom, hogy ez engem egy lépéssel se vinne előre, most már
csak a színművészet iránt érdeklődöm. Hallja-e Baardsen úr, az ugye
csak tréfa volt, amit tavaly nyáron mondott a színészekről? No
feleljen!</p>
<p>Már nem is emlékszem az egészre. De nem lehetetlen, hogy tavaly
nyáron gúnyolódtam egy kissé az úgynevezett színművészet
fölött.</p>
<p>Istenkém, milyen utálatos maga! Bocsássa meg, hogy ezt kell
mondanom.</p>
<p>Hol vannak a többiek? kérdezte Baardsen.</p>
<p>Elmentek a színházba, Jensen úr meg akarja mutatni nekik a
gramofont és a zongorát. Fel akarja talán keresni a többieket?</p>
<p>Na és maga, mint zongoraművésznő, egyáltalán nem tartja
érdemesnek, hogy kipróbálja a zongorát?</p>
<p>Nem, amint hallotta. De várjon csak, ha felöltöztem,
<span class="pagenum"><a id=
"Page_159">-159-</a></span> akkor eljöhetek magával. De jöhetek-e
ilyen sárcipőben?</p>
<p>Hát mi baja van ennek a sárcipőnek?</p>
<p>Már nem elég új és nem elég fényes, legfőbb ideje, hogy másikat
vegyek. Biztosítom, hogy az emberek egészen más szemmel néznek ám,
mióta Tromsőben elegáns ruhákat vásároltam. Ellenben, Baardsen úr,
a maga kalapja egyszerűen botrányos. Bocsásson meg, hogy ezt
mondom.</p>
<p>Baardsen mosolygott:</p>
<p>Ha az új kalapjaim közül vettem volna föl valamelyiket, akkor
nem mertem volna mutatkozni többé a régi kalapom előtt.</p>
<p>Maga nem visel felöltőt?</p>
<p>Nem.</p>
<p>Hát, szó ami szó, távirdafőnök úr, maga egy kicsit jobban is
öltözkedhetnék.</p>
<p>Kedves kisasszony, olyan elegáns úgy se lehet az ember, mint a
főpincér a nagy szállodákban.</p>
<p>Most már biztosan a többiek jönnek vissza, mondta Clara
kisasszony és ismét letörölte a sárcipőjét. A kedves kis hölgyike
attól félt, hogy megbántotta a távírászt. Ezért odament hozzá,
gombolgatta a kabátját, és vidáman csicsergett.</p>
<p>Édes Istenkém, milyen szép nagyra nőtt maga. A válláig se érek
már, idenézzen! Csak tudnám, miért ássa el itt magát Segelfossban?
Mennyi ideje van már itt? No látja, így kell egy nyakkendőnek
állni, nézze meg egy tükörben! Nem, mégsem a többiek jöttek vissza.
Akkor, úgy-e, mégis odamegyünk? Hallja-e, Baardsen úr, nem akarna
egyszer igazán kedves lenni hozzám? Láttam, hogy magának van egy
olyan furcsa <span class="pagenum"><a id=
"Page_160">-160-</a></span> tőre, ha szúrnak vele, visszaesik a
markolatába. Nem ajándékozná nekem?</p>
<p>De igen, a legnagyobb örömmel,</p>
<p>Köszönöm. Maga a legaranyosabb ember a világon! Hogy én mit
akarok azzal a tőrrel? Nekem le kell szúrni valakit a darabban és
nagyszerű lenne, ha teljes lendülettel kezelhetném a tőrt. Ó, a
„Túl a kert falán“ nagyon mélyértelmű darab!</p>
<p>És Clara kisasszony egy melódiát kezdett dúdolni, és fogta a
gitárját és énekelt. Mikor elhallgatott, azt mondta:</p>
<p>Ezt egyik se tudja a többi közül! Hogy tetszik magának, Baardsen
úr?</p>
<p>Hallgatás.</p>
<p>Nem vonom kétségbe, hogy jobban játszik, mint ahogy énekel,
mondta nagysokára Baardsen. Sőt, azt se vonom kétségbe, hogy ezt
maga is jól tudja. Maga önmagát csalja meg.</p>
<p>Már megint olyan utálatos! Nem is kell nekem a maga tőre. De
mondja, – hát csakugyan szánalmasan énekelek? No, legalább higyjen
benne, hogy szép az énekem, – hallja, higyjen benne, pesze, hogy
nem tudok énekelni, de ne mondja meg senki másnak, ígérje meg
nekem! Különben újra elveszik tőlem a szerepet, pedig az egy
nagyszerű szerep.</p>
<p>Ekkor végre megérkezett a többi színész, és ismét volt nagy
üdvözlés, örültek a viszontlátásnak. És Sybille kisasszony
ugyanolyan érdeklődéssel kérdezte ki a távirászt ügyes-bajos dolgai
felől, mint a milyen érdeklődést mutatott a Theodor ügyei
iránt:</p>
<p>Hogy érzi magát? Milyen szép, hogy ismét viszontlátjuk egymást!
<span class="pagenum"><a id=
"Page_161">-161-</a></span></p>
<p>Az igazgató Baardsent aziránt kérdezte meg, hogy milyen
reményekkel nézhetnek az előadások elé. Hogy vajjon van-e kilátás
arra, hogy kétszer is előadhatnak egy darabot, persze elsőrangú
előadásban?</p>
<p>Baardsen nagyon megzavarodott, mert a segelfossi színházi
viszonyokat senkise ismerte kevésbé, mint ő. Mindenesetre, mondta,
a művészek olyan jól megalapozták itt a hírüket, hogy csak a
legjobb reménnyel indulhatnak neki a vállalkozásnak.</p>
<p>Lydia asszony, a primadonna, elővette a varródobozát és azt
mondta:</p>
<p>Bocsássanak meg, de itt repedés van, azt be kell varrnom!
Kinyitotta a dobozt és a varróeszközök közt néhány kétkoronás
került napvilágra.</p>
<p>Úristen, milyen gazdag vagy! kiáltotta a társulat pénztárosa, jó
hogy tudjuk!</p>
<p>Megkérdezzem, hogy honnan veszed azt a sok pénzt Lydia? mondta
Clara kisasszony.</p>
<p>Igen, kérdezd csak meg! bíztatta őt Max művész úr.</p>
<p>A primadonna megvető pillantással mérte végig Clara kisasszonyt
és a zavar legkisebb nyoma se mutatkozott az arcán, amikor
válaszolt:</p>
<p>Várj csak, amíg te is ilyen fizetést kapsz szívecském, akkor
majd neked is lesz mindig néhány felesleges tízkoronásod!</p>
<p>A többiek megértően néztek össze, ismerték már Lydia asszonynak
ezt a fogását, ha idegenek is voltak jelen. De Clara kisasszony nem
elégedett meg azzal, hogy jelentősen bólint, hanem értésére is
akarta adni a primadonnának, amit gondolt, – minden tartózkodás
<span class="pagenum"><a id=
"Page_162">-162-</a></span> nélkül egy hangjegylapot tartott az
orra alá és azt mondta:</p>
<p>Idenézz, még ezeket az ártatlan hangjegyeket se ismered, hangod
pedig nem volt soha!</p>
<p>Gyerekek ne verekedjetek! intett a direktor.</p>
<p>Sybille kisasszony nem nagyon törődött az egész dologgal, neki
körülbelül mindegy lehetett: volt-e veszekedés, vagy sem. Ez a
hölgy egyáltalán csak önmagával törődött. Boldog volt, ha feltünően
öltözködhetett, kicsinosíthatta és kifesthette magát, most két
sirálytollat talált útközben a színház felé és azokat a hajába
tűzte.</p>
<p>A távirdafőnök szegényebben távozott a szállodából, mint ahogy
odajött. Odafelé még sietett, mint egy fiatal kamasz és a szívében
még ott égett az utolsó nyári szerelem könnyű izgalma. De most már
nem volt fiatal kamasz, nem volt tüzesfejű ifjonc többé, hol volt
már az a boldogító, mámorító állapot? És az agya azonnal elkezdett
dolgozni, mintha csak egyensúlyba akart volna kerülni, néha magas
stílusban, mint például: Micsoda nyomorult élet! Milyen
megaláztatás!</p>
<p>Aztán ismét közönségesebb stílusban:</p>
<p>Szép Clara, te szebben játszol, mint ahogyan énekelsz és magad
is tudod, hogy úgy énekelsz, mint a szél a kulcslyukon! Csakugyan
kíváncsi vagy rá, hogy van-e róla határozott nézetem? Nos, szép
Clara, nincsen határozott nézetem, de van egy általános nézetem, és
nemcsak erről, hanem rólad és a többiekről mindről, és bizonyítsd
be nekem, hogy ez a nézetem nem állja meg a helyét. Csepűrágók
vagytok valamennyien és azok is maradtok a sírig! Hogy ilyeneknek
is kell lenni? Jó, legyen. Végtére kell lenni olyanoknak is,
<span class="pagenum"><a id=
"Page_163">-163-</a></span> akik fülig úsznak az adósságban? Jó,
legyen. A ti mesterségetek ledönti a nemi különbség korlátját és
úgy viselkedtek és beszéltek, mint akik tökéletesen egyenrangúak,
holott nem vagytok egyenrangúak, mindez csak mesterkedés és
eltévelyedés: a kecskét elválasztják a kecskebaktól, de Sybille
kisasszonynak nincs neme. Max művész úr pedig, úgy látszik,
összesíti magában mind a két nemet. Ő, szegény, egy
hasznavehetetlen fickó, aki férfiruhában jár. De hát te mi
vagy?</p>
<p>Szép Clara, te az imént begomboltad a kabátomat és lefújtad róla
a port, de mindennek nincs semmi jelentősége, hiszen te már
megszoktad, hogy minden férfinak kell valamit nyujtani is a szíves
indulatáért, te pedig elvártad, hogy én, mint a multkor – akarjak
tőled valamit. Egyetlen árva mozdulatodban se volt visszautasítás,
de hol a csordúltan túlpezsdülő élet, a szenvedély gyöngyöző habja?
Vagy azt hiszed, az már az élet teteje, ha egyenlőnek tartod magad
Max művész úrral és arcátlan a beszéded, és ugyanolyan könnyelműen
viselkedel, mint ő? Tévedsz, mindez csak meddő tehetségtelenség.
Nem születtél te gyönyörűségre, csak alakoskodol. Szép Clara, én
elfordulok tőled, mert tehetségtelen vagy, eldoblak magamtól, mert
eljátszottad minden játékodat. Mikor az uccán jársz, nem azért
teszed, hogy eljuss valahova, hanem azért, hogy a lábacskáidat
mutogasd és kikérhesd a szakértők véleményét, vajjon jól rakod-e
őket egymás elé. És tüntetsz a könnyelműségeddel, pedig nem is vagy
könnyelmű, és minden igazi férfiban csak csalódást fogsz kelteni. A
gyönyörűség nem kívánkozik a vásárra, a gyönyörűség szent, a csók
és az ölelés semmi vonatkozásban sincs az uccával. <span class=
"pagenum"><a id="Page_164">-164-</a></span></p>
<p>Miért tartanak az emberek szemérmetlennek titeket színészeket?
Mert az emberek állatok. Nem vagytok ti szemérmetlenek, csak
remegtek a szégyentől, mert tudjátok, hogy tehetségtelenek vagytok.
Ha mímelitek is folyvást a szenvedélyes szerelmet, ez csak a
művészet kedvéért történik, és személyes szempontból is csak az
aznapi előadás érdekében. Látjátok, ezért ég a szégyen az
arcotokon, mint ahogy való és kell is! Ti, hölgyikék, úgy tesztek,
mintha mélyen lefelé kellene nézni, ha a háztartástokba akartok
vetni egy pillantást, és közömbösséget színleltek a csekély
tisztelettel szemben, ami osztályrészetekül jutott. Egyáltalán nem
vagytok anyák, vagy ha igen, rossz anyák vagytok, nem tudtok
nevelni, vagy csak nagyon tökéletlenül, – és mindennap mélyebben
sülyedtek el a saját tehetségtelenségtek szégyenmocsarába. Ez az
igazság! A színészek jobban röstelkednek, mint az embercsorda
egyedei. Mert a jószágnak nincsenek képességei, de viszont nem is
szégyenli magát semmiért.</p>
<p>Szép Clara, keressek mentségeket a számodra? Úgye, magasan
hordjuk a fejünket, pedig nincs is rá szükségünk! Hallottatok róla,
hogy ez is művészi magatartás, és hozzátartozik a színjátszáshoz.
De ki az apád és ki az anyád? Ti színészek, vajjon üldözött és
megtévedt emberektől származtok talán? Ritkán vagytok szépek és
korán megcsúnyultok. Raffinált öltözéssel igyekeztek helyrehozni a
testeteken, amit a természet elrontott, a cicoma uralkodóvá lesz.
Venus pedig leszáll a piedesztálról. Venus! Bocsássa meg az
istennő, amiért idézni merem! Mert vajjon komédiásnő volt-e Venus
istenasszony? Nem szökött volna-e meg a festett deszkáról, ha
könnyűvérű léhaságokat kellett <span class="pagenum"><a id="Page_165">-165-</a></span> volna előadnia a színházi
csürhének? Vagy mikor nyúlt ő akármiféle műfogásokhoz? Soha. Venus
szent asszony volt.</p>
<p>Azért hát én feloldozlak, Szép Clara! Te egy vándortrupp tagja
vagy, nektek olcsó vendéglőkben kell élni, és nem szabad túllépni
az előre megállapított jegyárakat, de azért úgy tesztek, mintha
fényes üzletet csináltatok volna, és mintha a szabadjegyek körül a
tömérdek visszaélés csakis a ti gavallérságotokon múlnék; minden
ember előtt és minden szatócsboltban meg kell játszanotok a
gazdagságot. – Szívesen megvettem volna ezt a selyemfűzőt, de nem
tetszik a színe! – Kérem, tegye nekem félre ezt a nyestprémet,
holnapután kapjuk csak meg a gázsit. – Nyomorúságos élet!…</p>
<p>De vajjon érdemeltek-e egy jobbat? Tanultatok valamit?
Valamennyire kitanított az élet, valamennyire talán az iskola és
még inkább a nevelés, egy vásári csepűrágó legalább égő szalmát tud
enni és tőrt dobálni. Valahogyan odacsöppentetek a színházhoz, vagy
minden ok nélkül, vagy olyanfajta okból, mint talentum, nyilt
természet, vagy szükség. Tehetség? Tehetség arra, hogy mutogassátok
magatokat és színházasdit játszatok. Az ókorban, a fáraók, vagy a
nagymogulok idejében rabszolgáknak való foglalkozás volt ez,
manapság már kiválóság, nem olyan hétköznapi dolog, mint a
tanultság, vagy jó nevelés, bizonyos városokban és vidékeken
viszont egyszerűen fertőzésnek számít, – se Isten, se ember meg nem
tudja szabni a határát.</p>
<p>Aztán eléritek a célotokat, a háromfalu házat. El tudod-e igazán
gondolni, szép Clara, hogy milyen ez a ház? <span class=
"pagenum"><a id="Page_166">-166-</a></span></p>
<p>A színjáték egész ideje alatt fecsegés folyik, és az emberek
hadonásznak a karjukkal, holott egy finom ember nem fecseg és nem
hadonászik, az életnek csak nagyon ritka pillanatában kerül erre a
sor. A legfinomabbát, a benső legbelsejét nem hozhatod a napvilágra
soha, hiába gondolod el százszor, el kell hallgatnod. És mikor
hallod, hogy nevet a színház csőcseléke, biztosra veheted, hogy
mondjuk, a lábaddal sikerült ügyesen reszketni, amint egy rendes,
négyfalú házban senkise nevetne, hanem amire mindenki kissé
zavartan elnézné. Vagy pedig ülj be magányos szemlélőnek a
nézőtérre, nézd végig, amint egy másik csepűrágó kelleti a tagjait,
és mondd meg nekem, hogy tudsz-e nevetni rajta? A fényes világítás,
az embertömeg és a zene hatalmas gyülekezőhellyé teszik a
színházat, ezért szinte nélkülözhetetlen időtöltés ez is a felnőtt
ember számára. Ez az alapja az affektált meghatódásnak, ezért kell
mímelned mások előtt, mintha értenél valamit a művészethez…</p>
<p>És értesz-e vajjon a művészethez? Mi volna, ha egyszerűen
érvénytelennek nyilvánítanák minden tudásodat? Már jönnek is a
kritikusok! Nézd csak őket, amint bevonulnak! Az ő kezükben van a
döntés, nekik kell vezetni ezt a gyülevész csőcseléket, ők
hivatottak megállapítani, hogy Sybille kisasszony jól tüsszentett-e
és Max művész úr ásítása megfelelt-e a művészet minden
követelményének. Aztán összedugják az öregurak a fejüket és írásban
öntik ki a lelküket erről a szörnyen fontos problémáról. És az
egyik azt mondja, hogy igen, a másik meg azt mondja, hogy nem, és
mindezt csak a szakértelem teszi.</p>
<p>A felvonás közben a büffébe megyünk. Szükségünk <span class=
"pagenum"><a id="Page_167">-167-</a></span> van rá,
gyöngének érezzük magunkat, későre is jár az idő. És néznek
bennünket és mi is bámulunk másokat. A csürhe meghajlik a csürhe
előtt, ma este, mint tegnap este, kölcsönösen megszemléljük a
ruhákat és kilessük a legeltérőbb nézeteket. Nos, mi lesz a
darabbal? Megbukik, vagy megállja a helyét?</p>
<p>A fáraó meg a nagymogul tirannusok voltak de meggyőződésből, a
színház csőcseléke ugyancsak tirannus, de a naivitása teszi azzá.
És a csőcselék ír a <em class="gesperrt">Segelfossi Ujságba</em>,
hogy aztán gyönyörűséggel olvashassa.</p>
<p>Az úgynevezett színművészet nem más, mint alakoskodás recept
szerint. Egy átmeneti forma, és nem a költői mű tökéletesbítésére
találták ki, hanem ez emészti fel a költészetet. A színművészet az
ő legnagyobb diadalait szakértő mesteremberek tákolmányaival
aratta, ügyes kis csinálmányokkal, és azzal igyekszik igazolni az
élete jogát, hogy lelket önt ezekbe a nyomorúságos kis fércművekbe,
vagyis elmélyed és magyaráz ott, ahol nincs is semmi elmélyedni,
vagy magyarázni való. A színművészet a bohózatban találta meg az
egyetlen megoldható feladatát: azzal legalább sírásra indítja a
csőcseléket, mert ez máskülönben csak ül és majd szétreped a
nevetéstől. Egyetértünk ebben? Vagy már van nézeted arról, hogy az
én nézetem nem állja meg a helyét? Szép Clara, mondd el, ami a
lelkedet nyomja!</p>
<p>Clara kisasszony erre azt felelhette volna, hogyha Baardsen
azonos azzal a Baardsennel, a Baardsen-cég fiával, aki nem vitte
semmire, – akkor minden válasz fölösleges. Megpróbálkozott ő már a
színészettel is, de nem mutatkozott semmi tehetsége, színdarabokat
is <span class="pagenum"><a id=
"Page_168">-168-</a></span> írt, és meg is bukott velük. Bizony,
Clara kisasszony nyugodtan játszhatott tovább és hasonlóképpen a
truppja is.</p>
<p>De, fájdalom, Segelfoss nem volt többé melegágya a művészetnek
és biztos talaj a vándortársulatok számára. Ugyan hogy férhetett ez
az ember fejébe, hiszen a művészek ugyanazok voltak, és „Túl a kert
falán“ olyan gyönyörű darab volt! Csak néhány szál néző lézengett
árván a Theodor színházában, az is hangosan beszélgetett, gúnyos
megjegyzéseket röpített egymás felé a nagy termen át, kényelmesen
helyet lehetett találni a nézőtéren, akár egy egész padot is
lefoglalhatott valaki egymaga. Az előadás végén pedig mindenki
hangosan beszélt és az emberek azt mondták, hogy ez a
legborzalmasabb tákolmány, amit valaha láttak és bosszusan
távoztak.</p>
<p>Mi volt ennek a nyitja? A társulat közzétette hirdetését az
ujságban, a szerkesztő írt is róla egy cikket, Theodor felhúzta a
lobogót mind az üzletére, mind a színházra, Nils varga pontosan ott
űlt a helyén és adogatta el a beléptijegyeket és a társulat is
kitett magáért. Mindenütt mutatkoztak, ahol csak lehetett, az
uraknak félrecsapták fejükön a kalapot, a hölgyek pedig az új
köpenyeiket mutogatták. És azért mégis, – lehetséges, hogy
Segelfoss nem bírt meg két színházi estét egy esztendőben? Vagy ez
a másik színdarab talán nem volt elég alkalmas? A vége kétségkivül
szomorú volt, a hőse tetőtől talpig kiváló ember, de a kedvese
valami félreértés folytán leszúrta, és erre felzúgott a segelfossi
ifjúság és a pártját fogta. Ezúttal nem ült ott Rasch ügyvéd, se
doktor Muus, hogy kordában tartsa a fiatalokat, az se használt,
hogy a szerető nő, mikor <span class="pagenum"><a
id="Page_169">-169-</a></span> tettét véghezvitte, megrázóan
jajgatott és amint énekelt, a könnyek végigcsorogtak az arcán, – a
kamaszok úgy érezték, hogy becsapták őket, mert nem azért fizettek,
hogy ilyen szomorú vereségnek legyenek a tanui.</p>
<p>Másnap Baardsen távírász elment a szállodába és az egész
társaságot nagyon leverten találta együtt. Csak Max művész volt egy
kissé vidámabb, de azért, mert ő volt a legszemtelenebb.</p>
<p>Tartsunk egy kis áldomást! mondta Baardsen.</p>
<p>Akiknek a zsebébe vágott az előadás kudarca, szomorúan
mosolyogtak erre az ajánlatra, a többiek azonban, akiknek a vállára
nem hárult semmi felelősség, helyeseltek és tapsoltak. És mikor
Baardsen eltávozott és rövidesen visszatért, borral a hölgyek és
whiskyvel az urak számára, nem sok időbe telt és mindannyian együtt
már kevesebb felelősséget éreztek.</p>
<p>Csak addig tartana ez az áldomás, míg megérkezik a hajó és
elvisz bennünket erről a barátságtalan helyről, mondta a
direktor.</p>
<p>De a hajó nem jön előbb, csak holnap este, mondta rá a
pénztáros.</p>
<p>És órák multak el, vidám órák. Baardsen, a mentőangyal még több
italt is hozott, alighanem a boltos Theodor üzletéből, mert hisz az
ő cége számára mostanában már nem volt lehetetlenség.</p>
<p>A pénztárosból ki is kivánkozott:</p>
<p>Inkább a zsebünkben lenne ehelyett a pénz!</p>
<p>Az úgyse volna elég! mondta rá egy másik, és csak mi húznók a
rövidebbet.</p>
<p>A direktorban azonban több volt a józanság és ő azt mondta:
<span class="pagenum"><a id=
"Page_170">-170-</a></span></p>
<p>Úgy kell intéznünk a dolgunkat, hogy máskor is eljöhessünk
Segelfossba.</p>
<p>Nem, soha többé ide be nem tesszük a lábunkat, kiáltozták minden
oldalról.</p>
<p>De igen, visszajövünk még ide, hogy a távirdafőnök urat
viszontlássuk! kiáltották mások.</p>
<p>Éljen Baardsen! hangzott mindenünnen.</p>
<p>Baardsen változatlanul gavalléros volt és nyugodt, mint egy atya
a gyermekeivel szemben, vagy mint az isteni gondviselés. Mikor egy
új üveget tett az asztalra, azt mondta:</p>
<p>Most hadd álljanak üvegek mindenütt, a léghuzam ellen védlek meg
titeket az üvegekkel.</p>
<p>Ó, ez a Baardsen, micsoda jókedvű, ördöngős fickó volt. Akkor se
lehetne mulatságosabb, ha kagylókkal és papagájtollakkal díszítené
a fejét.</p>
<p>Most hadd álljanak üvegek mindenütt, a léghuzam Lydia asszonynak
eszébe jutott a betegsége és valami csöppeket keresett elő, Sybille
kisasszony szintén zavartalanul szedte a vasat, de csak úgy áradt
belőlük a barátság. Lassen lelkésznek a faliképére csókokat
dobáltak, ráköszöntötték a poharaikat, egymással is koccintottak és
megbocsátottak egymásnak mindenféle sértést hosszú időre
visszamenőleg.</p>
<p>Baardsen odaült Clara kisasszony mellé, mintha ennek ez volna a
rendje, és mintha csak arra várt volna, hogy végre együtt
lehessenek. Ez teljesen kihozta a sodrából Max művész urat, csakúgy
tombolt a féltékenységtől. No, lám, ez a Max művész úr nem volt
normális, egy férfit se viselt el a közelében, féltékeny volt, mint
egy eunuch, mindenkire. Most is hangosan <span class=
"pagenum"><a id="Page_171">-171-</a></span> mondta,
hogy a távirász még egy fejjel rövidebb lehet ma, ha idejében el
nem hordja az irháját.</p>
<p>Clara kisasszony felkiáltott:</p>
<p>– Menj innen, Max, nem birom azt az utálatos békakezedet!</p>
<p>Te mondod ezt? kérdezte Max fenyegető hangon.</p>
<p>Mindnyájan ezt mondjuk, csattant fel Lydia asszony és Sybille
kisasszony egyszerre.</p>
<p>Ekkor Max művész úr felállt a helyéről, sápadt lett, mint a
halál és kiment a szobából.</p>
<p>Egy szónak is száz a vége, mindent nagyszerűen rendeztek el és
nagyszerűen is sikerült keresztülvinni.</p>
<p>Baardsen ennivalót hozatott a társaságnak és mikor azt
elfogyasztották, tovább folytatták az ivást. Baardsen rendületlenül
megmaradt ugyanolyannak. Minden egyes mondása különös volt és
emelkedett, és Clara kisasszonyt csodálatba ejtette számos finom és
érzelmes megjegyzésével, ilyeneket mondott például:</p>
<p>Viszket az ajkam és kivánkozik a magáé után, bele kell harapnom,
hogy meg tudjam zabolázni. És maga, Clara kisasszony? A
szerelemben, ha nincsen haladás, az már maga is visszaesést jelent
– így hangzik az örök szerelem ősi törvénye.</p>
<p>Egy levelet hoztak, tintával és tollal írták, Max művész úr
küldte. Azt kérdezi, hogy visszatérhet-e a társasághoz. Baardsen
kivette a zsebéből a ceruzáját és meg akarta válaszolni a
levelet.</p>
<p>Jaj, csak ne ceruzával! tiltakozott Sybille kisasszony. Max
nagyon ad az ilyesmire.</p>
<p>Egy ceruza nem is jó: egy tintaceruza?</p>
<p>Tintaceruza, – nagyszerű! nevetett a pénztáros. És <span class=
"pagenum"><a id="Page_172">-172-</a></span> felelje
neki, kérem, azt, hogy el fogjuk tűrni a jelenlétét, ha
visszajön!</p>
<p>Nem, az nem jó, ellenkezett Sybille kisasszony, őt ez nem tartja
vissza.</p>
<p>Úgy értettem, hogy Max úr nagyon ad az ilyesmire… jegyezte meg
Baardsen.</p>
<p>Írja, kérem, hogy már nem vagyok itt, mondta Clara
kisasszony.</p>
<p>Azt hiszed, hogy téged nem tud majd nélkülözni? mondta a másik
két hölgy és veszekedni kezdett a férfifölött, akit csak az imént
dobtak ki a társaságból.</p>
<p>És Max művész úr csakugyan be is jött az ajtón, meghajolt és
megkérdezte, hogy szabad-e.</p>
<p>Természetesen! kiáltották mindannyian össze-vissza.</p>
<p>Igen, Clara, de te az imént elűztél engem.</p>
<p>Szóltam én hozzád? felelte Clara. Egy árva szót sem. Vannak itt
még néhányan rajtad kívül is, Max. Ülj le! Ettél már valamit?</p>
<p>És ettől kezdve mind emelkedettebb lett a hangulat, de az idő is
mind jobban közeledett a hajnal felé. Lydia asszony és Sybill
kisasszony vidám hancúrozás közben szedték be az orvosságot,
mindegyik a másiknak az orvosságából szedett, de sohasem érezték
még az orvosságnak jobb hatását, mint ez alkalommal. Végre is a
direktor észbekapott és azt mondta:</p>
<p>Úgy viselkedjetek ám, hogy még visszatérhessünk ide. Ezt az
egyet kikötöm.</p>
<p>És most jött a java: Lydia asszony rosszul lett. Eleinte arra
gondolt, hogy egy elegáns ájulással oldja meg a helyzetet, de aztán
az utolsó másodpercben mégis <span class="pagenum"><a id="Page_173">-173-</a></span> leplezetlen rosszulléttel
rohant ki hanyatt-homlok az ajtón.</p>
<p>A többiek pedig ottmaradtak a szobában, köztük Baardsen,
emelkedett és megelégedett hangulatban. Most már arról beszélt,
hogy szeretné örökre megőrizni Clara kisasszonyt, mint valami fínom
himzést selyem alapon… És arról beszélt, hogy el kell olvadnia a
tekintetétől. A szegény Max számára ez megint több volt a soknál és
a fogát vicsorgatta feléjük.</p>
<p>Clara kisasszonynak újra a tőr jutott az eszébe, a
varázsfegyver.</p>
<p>Baardsen úr, ne felejtkezzék meg holnap a tőrről! mondta.</p>
<p>Nem, nem fogom elfelejteni.</p>
<p>A direktor véget akart vetni a mulatságnak:</p>
<p>Mondjunk köszönetet a távirdafőnök úrnak ezekért a
felejthetetlen órákért. Tehát hálás köszönet és hurrá!</p>
<p>Csakhogy én még nem megyek! jelentette ki Baardsen.</p>
<p>Max művész úrból egy perc alatt kirobbant a féltékenység s
megkérdezte:</p>
<p>Talán nem hallotta, hogy a direktor úr távozásra szólította
fel?</p>
<p>Baardsen azonban nyugodtan ült tovább a helyén és egész
nagyságában kényelmesen elterpeszkedett. Úgy tett, mint aki nagyon
sokat várna ettől a helyzettől és – legalább is egy bizonyos
irányban – mérsékelt kicsapongásra számít.</p>
<p>Max művész úr tehetetlenül forgatta a szemét, aztán minden
teketória nélkül Baardsenhez fordult és megkérdezte:</p>
<p>Mi heten ülünk itt, maga egyedül van, nem adhatna <span class=
"pagenum"><a id="Page_174">-174-</a></span> nekünk
jó tanácsot, hogyan szabadulhatnánk meg magától?</p>
<p>De Baardsen csak ült tovább nyugodtan.</p>
<p>Jőjjön, sétáljunk egyet! mondta neki Clara kisasszony.</p>
<p>Baardsen azonnal felállt és követte a lányt.</p>
<p>Így végződött ez az éjszaka és egy új nap követte nyomon, egy
szomorú, fejfájós, gondokkal teli nap. A komoly élet megkövetelte a
jogait, a direktor és a pénztáros mindenért egymást okolták. A
társulat nagyon rossz helyzetbe került, üres kezekkel jöttek
Segelfossba és semmiféle tartalékuk nem volt. Ó, ezek a felöltők
mennyi pénzbe kerültek! Ha innen el lehetne szabadulni, akkor talán
a legközelebbi hajó fedélzetén ingyen kapnának helyet és úgy
utaznának a legközelebbi színházig.</p>
<p>A direktor és a pénztáros követségbe ment a primadonnához, ezer
bocsánatot kértek és a bocsánaton kívül elkérték tőle a két
tízkoronás bankjegyet.</p>
<p>Szó se lehet róla! felelte a primadonna.</p>
<p>Az urak vártak, hogy elteljék egy kis idő és aztán még egyszer
bementek hozzá.</p>
<p>És mivel fizessek aztán én magam? kérdezte a primadonna. És
miért vagytok olyan költekezők, ha egyszer véletlenül pénz van a
kezetekben? Láttam, amint öt koronáért csak csupa bélyeget
vettél.</p>
<p>De nekem mindenfelé irkálnom kell, ujságcikkeket mellékelnem és
bélyeget ragasztanom a levélre, felelte a direktor. De van még két
koronám, azt is hozzászámítom.</p>
<p>A primadonna erre szögreakasztotta az álláspontját: <span class=
"pagenum"><a id="Page_175">-175-</a></span></p>
<p>Tessék, itt vannak a bankjegyek! mondta. Most már együtt van a
pénz?</p>
<p>Még nem egészen, de majd megkérdezzük a többieket is, hogy nem
tudnának-e valamivel hozzájárulni.</p>
<p>És a két úr folytatta a küldöttségjárást.</p>
<p>A direktornak nagyon a lelkén feküdt, hogy a társulat seholse
hagyjon hátra adósságot és így mindenhová visszatérhessen. Micsoda
nyomorúságos élet! Ezek a nyiltszívű és tehetetlen színészek
olyanok voltak, mint a gyerekek, vagy még inkább, mint a csirkék,
ha esőben összebújnak az udvaron. Szét lehetett riasztani az egész
kis falkát és azt lehetett tenni velük, amit akart az ember:
csöppet se volt nehéz leitatni őket és grimaszokat vágatni velük.
Ha azonban kellő megvilágítás érte őket, akkor ragyogón váltak ki a
sötét környezetből. Most itt ült együtt valamennyi, foltozták a
ruhájukat, bestoppolták a lyukakat, dolgozott a tű és a cérna
szegény szakadt cipőiken. Sybille kisasszony segítségére akart
lenni a truppjának, amennyire csak tőle tellett. Előzőleg Clara
kisasszonnyal dugta össze a fejét, aztán mosni kezdett és a díszes
fehérneműjét feltűnő helyre tette ki száradni, hogy a járókelők
lássák, milyen pompával és fényűzéssel utaznak a művészek.</p>
<p>Mikor a két követ Clara kisasszonyhoz ért, a lány minden
ceremónia nélkül kikapcsolta a blúzát és kihúzott belőle egy
régimódi medaillont és egy láncot. Szemmelláthatólag biztosra
vette, hogy ezzel mindannyian megmenekültek, mert a lánc
értékesebb, mint egy királynak a lánca.</p>
<p>Pénzem nincs, de ezt odaadhatom! mondta büszkén.</p>
<p>És átadta a medaillont. Talán karácsonyra kapta <span class=
"pagenum"><a id="Page_176">-176-</a></span> egyszer
otthon, valami régenmúlt, szép karácsonyon…</p>
<p>Ekkor újra megjelent Baardsen távírász és magával hozta a tőrt.
Jobbra-balra kedvesen üdvözölt mindenkit. Nagyszerű napja volt és
egészen gondtalannak látszott, szemmelláthatólag már végzett
magában minden gondjával. Clara kisasszony megköszönte a tőrt, de
nyilván nem állt rá a kedve, hogy meg is mutassák neki, hogyan kell
használni.</p>
<p>Kutyaszorítóban vagyunk, mondta, nem tudunk fizetni.</p>
<p>Bagatell! mondta Baardsen.</p>
<p>A leány elmondta, hogy milyen helyzetben vannak, a bevétel nem
elég a kiadások fedezésére és a helyzet nagyon komoly. Baardsen
mosolygott és azt mondta:</p>
<p>Azt a párt garast szívesen kölcsönzöm maguknak!</p>
<p>A lány összecsapta a kezét és elragadtatással kiáltott fel:</p>
<p>Istenkém, maga a világ legdrágább embere, ilyet még életemben
nem láttam. Lydia! kiáltott ki az ajtón. Mit szólsz hozzá, Baardsen
megment bennünket, Baardsen, a távírdafőnök úr!…</p>
<p>Baardsen előszedte a bankjegyeket, és még egy kis lakomát
rendezett, – egy babérral koszorúzott hőst sem ünnepelhettek volna
nála jobban. A hölgyek összecsókolták, az urak bókoltak neki,
elmondták, hogy ezt soha nem fogják elfeledni, hanem mindenüvé
elviszik a hírét, ahová csak jutnak! Sok bankjegy volt az, több,
mint amennyire szükség volt és Clara kisasszonynak olyan széles
jókedve támadt, hogy előhozta a tőrt és azt akarta, hogy Baardsen
mutassa meg neki, hogyan kell bánni vele. <span class=
"pagenum"><a id="Page_177">-177-</a></span></p>
<p>Így kell?</p>
<p>Baardsen kezébe vette a tőrt, beállított egy rúgót és azzal adta
vissza:</p>
<p>Úgy ni, most szúrjon le engem!</p>
<p>Clara kisasszony beleszúrta a tőrt…</p>
<p>A következő pillanatban már folyt a vér, – néma megdöbbenés,
aztán sikoltozás, hangos kiáltozások, összevisszaság, –
jajgatás…</p>
<p>Vajjon Baardsen szándékosan úgy állította-e be a tőrt, hogy
szúrjon? Mert csak két eset volt: vagy nem nyitotta ki alatta a
hüvely nyílását, vagy szándékosan rontotta el a rúgót. A távirász
most egy kissé zavarodottnak látszott, a tőr megakadt a csontjában
és amikor kihúzták, Baardsen lehanyatlott egy székre.</p>
<p>A fejetlen zűrzavar és a kiáltozások nem akarnak szűnni. Julius
megjelenik.</p>
<p>Orvost! Orvost! mondja.</p>
<p>De amíg a postahajó meg nem érkezik, addig nincsen doktora a
városnak, mert Muus elutazott!</p>
<p>Segítsenek le a távirdáig! kéri Baardsen.</p>
<p>Az arca halálsápadtra vált, de azért még megőrizte a
lélekjelenlétét és az öklét erősen a sebre szorította.</p>
<p>Clara kisasszony szüntelenül jajgatott:</p>
<p>Én vagyok az oka!…</p>
<p>De Baardsen mosolygott és azt felelte:</p>
<p>Hallgasson gyermekem, magam vagyok az oka. Én akartam így.</p>
<p>Szomorú nap volt ez. Odakint fagyott és Baardsennek jeget hoztak
a sebére, de az egész társulatot őszinte kétségbeesés fogta el a
szerencsétlenség miatt. Baardsen azt mondta:</p>
<p>Könnyen a halálomat is okozhatta volna, de nincsen <span class=
"pagenum"><a id="Page_178">-178-</a></span> semmi
belső vérzés, mindössze egy szúrt seb az egész, lysollal
meggyógyítom.</p>
<p>Clara kisasszony azonban vígasztalhatatlan volt és folyvást
önmagát okolta, mind azt hajtogatta, hogy nem kellett volna olyan
erősen szúrnia.</p>
<p>Inkább az a baj, hogy nem talált elég jól, felelte Baardsen.
Legközelebb, ha szabad kérnem, célozzon egy kissé jobban
oldalt.</p>
<p>Maga még ilyenkor is tud tréfálni?</p>
<p>Nem tréfálok!</p>
<p>Csakugyan azt akarta, hogy megöljem?</p>
<p>Igen, mondta Baardsen.</p>
<p>De miért? Nem értem.</p>
<p>A maga kezétől akartam meghalni.</p>
<p>Mindezt az egész társulat füle hallatára mondta és a hölgyek,
Lydia és Sybille – attól tartottak, hogy a beteg már
félrebeszél.</p>
<p>Csakugyan, ez szomorú nap volt!</p>
<p>De mikor leszállt az este, Clara kisasszony fölvette a köpenyét
és a sárcipőjét és elment. Néhány órahosszat szótlan és csöndes
volt, mintha valamit forgatna a fejecskéjében, azután elment a
<em class="gesperrt">Segelfossi Ujság</em> szerkesztőségébe. A
szerkesztő úr éppen azzal foglalkozott, hogy a saját ujságját
olvasta. A lány arra kérte, hogy a szerencsétlenséget, ezt az igazi
tragédiát sürgönyözze meg egyéb lapoknak is és a szerkesztő úrnak
nem volt ellene kifogása, hogy megelőzze a kollégáit ezzel a
szenzációval annál kevésbbé, mert a fiatal hölgy maga akarta
megfizetni a táviratot.</p>
<p>Sajnos, Baardsen még mindig fekszik a nyilt sebével, máskülönben
ő maga táviratozott volna, mondta Clara kisasszony. Szerelmi bánat
az ok. És a nevemet <span class="pagenum"><a id=
"Page_179">-179-</a></span> is ki kell írni, ezt most már nem lehet
elkerülni és neki különben sem árt. Kétségkívül öngyilkossági
kisérlet volt. Egy tőrrel, tegye hozzá kérem. És azt is tegye
hozzá, hogy én ártatlan vagyok. Isten a tanum, hogy az vagyok és
van még remény, hogy fölépüljön, azt is írja bele, kérem…</p>
<p>De bármint volt is a dolog, Clara kisasszony a táviratot nem
Segelfoss állomásáról adta föl, talán nem is volt rá ideje. Elvitte
a táviratot magával a hajón, a legközelebbi állomásig. Elutazása
előtt még egyszer felment Baardsenhez és érdeklődött az egészsége
iránt, minthogy pedig a lány még mindig levert hangulatban volt,
mint azelőtt, a beteg tréfálkozott vele és azt mondta:</p>
<p>Szegénykém, – persze, ha az ember nappal meggyilkol valakit,
akkor este már semmi hasznát se tudja venni. De utazzék csak el
nyugodt szívvel, Clara kisasszony, én majd meggyógyulok,
fájdalom…</p>
<p>Erre a tréfára Clara kisasszony nagyon felvidult, sőt boldog
lett, mert azért alapjában véve jó szíve volt.</p>
<div class="chapter">
<h2>6.</h2>
</div>
<p>Hát már a Larsen szálloda is szerzett magának lobogót? Látszik
ugyan, hogy nem vadonatúj, de azért nagyszerűen lengedez a szélben,
ez a Theodor egyik zászlaja, Lars Manuelsen csak kölcsönkérte. Most
az ő fiának, Lassen tiszteletesnek a kedvéért tűzte ki az oromra.
Mert nagy nap ez a mai.</p>
<p>Lars Manuelsen ellen az ősszel nem indítottak semmi eljárást
lopás miatt, de a szarka lépésről-lépésre <span class=
"pagenum"><a id="Page_180">-180-</a></span> mindig
a nyomában volt és kiáltozott, az emberek pedig alig valamivel
voltak csak jobbak, ők is csaknem kiáltoztak. A legrosszabb azonban
a <em class="gesperrt">Segelfossi Ujság</em> cikke volt, mert ez a
cikk még Lassen tiszteletesnek is a szeme elé került, és ebben a
szemben megjelent az őseredeti paraszt kifejezés: a félelem és a
gyávaság kifejezése. A cikk olyan pontosan rámutatott az ő apjára,
hogy minden tévedést kizárt. No, ez ugyan szép dolog, az ilyen
apától még kitelik, hogy derékon töri ketté a fia karrierjét. És a
lelkész úrnak nem maradt más mit tennie, rá kellett szánnia magát a
hosszú útra, eljönni a fővárosból és megkisérelni, hogy rendbehozza
a dolgokat.</p>
<p>És megérkezett. Magas, csontos ember volt, a haja hosszú,
szakállat nem viselt és mindig nagyon komolynak mutatkozott. Észak
tiszteletére már melegen öltözött. Kiszállt a partra, találkozott
az apjával, üdvözölte, fölfedezte Juliust, köszönt neki is és
tovább beszélt a poggyászáról, hogy itt meg itt helyezte el. A
lelkész a szállodába ment az apjával, Julius pedig nyomon követte
őket. A lelkész nehéz küzdelmeket vív az egyik sárcipőjével,
amelynek talpa sehogyan se akar megmaradni a helyén, a másik
azonban híven követi, mint egy kutya.</p>
<p>Aztán bemegy Lassen a szobába és ott találja az anyját.</p>
<p>Jónapot, anyám! Isten áldása lebegjen a házatok fölött!</p>
<p>Anyjának a nagy meghatottságtól még a szava is elállt, csak az
örömkönnyek gördültek végig az öreg arcán. Ó, ez a jószívű
öregasszony nagyon nyomorúságos életet folytatott a semmiházi ura
oldalán, és a <span class="pagenum"><a id=
"Page_181">-181-</a></span> rossz gyermekei mellett. Most végre
hazajött a híres fia! Jelentős óra ez, szívében a rajongás
bontogatja szárnyát és öreg tekintetébe gyermeki öröm költözik,
éppen úgy tett, mint két emberöltő előtt, ha egy rézpitykét
ajándékoztak neki.</p>
<p>No, itt láthatod, hogyan élünk mi, egyszerű emberek, mondta
Julius. Bizonyosan arra várt, hogy a bátyja valami kedves választ
fog adni, de Lassen csak biccentett a fejével. No lám, úgylátszik,
nem volt megelégedve, nincs éppen kegyes hangulatban és meg is
mondta, mielőtt még az anyja behozhatta volna a kávét:</p>
<p>Mit kell rólatok hallanom? Olvastam a <em class=
"gesperrt">Segelfossi Ujság</em>-ot. Julius, igazán több eszed
lehetett volna…</p>
<p>Mint hogy?… kérdezte Julius.</p>
<p>… mint hogy fényes nappal lopott ételekkel traktálod az
útasokat, mondta a tudós bátya és egyáltalán nem igyekezett
mérsékelni az indulatát.</p>
<p>Ami azt illeti, apa felelős azért, amit tesz, mondta Julius
minden teketória nélkül.</p>
<p>Apa? No, ez csinos dolog! Hogy valaki az apját vádolja!</p>
<p>Juliusban most fölébredt a szélhámos, de az ő szemtelenségének
mindig volt valami komoly alapja is, és most egyáltalán nem
igyekezett fékezni a mosdatlan száját.</p>
<p>Én mingyárt mondtam apának: ezt nem kellett volna tenned, ha
egyszer olyan fiad van, mint L. Lassen, mondtam neki, kérdezd csak
meg, hogy igaz-e.</p>
<p>Igen, én már öreg ember vagyok, mondta Lars Manuelsen a
gyermekeinek, igazítsd el te a dolgokat, aki <span class=
"pagenum"><a id="Page_182">-182-</a></span> többre
vitted, ez az első gondolatom. Készítettél már kávét Lassennek,
anyjuk?</p>
<p>Az öregasszony felriadt a rajongó elragadtatásból és
zavarodottan sietett ki a szobából.</p>
<p>Ez a história minden tekintetben kínos nekem, mondta L. Lassen.
És most kénytelen voltam félbeszakítani a tanulmányaimat és
abbahagyni a munkámat, hogy ezt a hosszú utat ide megtegyem. Igazán
semmi értelme sincs az egésznek.</p>
<p>Igaz-e, hogy doktor lettél? kérdezte Julius, hogy végre
berekessze a kellemetlen témát.</p>
<p>Mi van a poggyászommal? felelte a bátyja. Elhozza már
valaki?</p>
<p>Mingyárt ideszállítom, mondja az apa és érthető örömmel siet ki
az ajtón.</p>
<p>A lelkész most az öccse felé igazítja be a szemüvegét és
megkérdezi:</p>
<p>És te tűröd, hogy az öreg apád cipekedjék a poggyásszal?</p>
<p>Julius fölnevetett, de nem jókedvében:</p>
<p>Azt hiszem, megbolondultál egy kicsit, mondja.</p>
<p>Nekem mondtad ezt?</p>
<p>Igen, neked! Nincs annyi eszed, mint egy taligakeréknek.</p>
<p>Az öregasszony behozza a kávét.</p>
<p>No, meglátjuk ízlik-e neked a mi kávécskánk, mondja.</p>
<p>Igen, anyám, köszönöm szépen. És remélem, hogy ehhez a bűnös
lopási históriához semmi közöd, mondja a nagyember-fia. De neked,
Julius, nincs semmi mentséged.</p>
<p>A Sjura az oka mindennek, mondja az öregasszony, <span class=
"pagenum"><a id="Page_183">-183-</a></span> hogy
békét teremtsen. Mindig mondtam Larsnak, hagyd békén a Sjurát,
különben megbosszulja magát valamennyiünkön, mondtam neki. De az
öreg mégis leszakította a fészket és megtalálta benne az éléskamra
kulcsát, ebből támadt az egész szerencsétlenség.</p>
<p>Mindennap fellobogózzátok a szállodát? kérdezte a lelkész.</p>
<p>Fellobogózni? Nincs is nekem zászlóm, felelte Julius.</p>
<p>Az öreg miattad húzta fel a lobogót, magyarázza az öregasszony.
Átment az üzletbe és kölcsönkért onnan egy zászlót, felelte
Julius.</p>
<p>Erre nem lett volna szükség, mondta a lelkész.</p>
<p>Kiitta a kávéját és közben megérkezett az apa is a poggyásszal.
Julius pedig azt mondta:</p>
<p>Ha meg akarsz mosakodni, mint az utasok szoktak, akkor gyere
velem!</p>
<p>És a lelkész elment vele. Néhány magas lépcsőn vezetett föl az
út és a lelkész meg is jegyezte:</p>
<p>Irtó magas lépcsők ezek.</p>
<p>A szoba se volt eléggé rendes, valami disznó kereskedelmi utazó
aludt az ágyban és leköpte a falat is.</p>
<p>Ezt bizonyára Enersen tette, mondta Julius, egyik reggel
részegen jött haza.</p>
<p>Az apjuk egy-egy kofferrel mindkét kezében ott jött kettejük
mögött és azt mondta:</p>
<p>Majd az anyjukom lemossa a falat.</p>
<p>Ejnye, ejnye, apa, te itt cipekedel azzal a poggyásszal, te meg,
Julius, üres kezekkel sétálsz itt mellette! mondta a lelkész.</p>
<p>De Julius már nem volt szelid hangulatban, ó, a legkevésbé sem!
Pauline, a Holmsen kastélyban, előző <span class="pagenum"><a id="Page_184">-184-</a></span> este végleg elútasította,
most pedig itt van ez a nagyképű bátyja és talán majd eszébe se
jut, hogy kiegyenlítse a számláját.</p>
<p>Miért nem hozod magad a retyerutyádat? mondja neki.</p>
<p>Julius! Julius! mondja az apa békítően.</p>
<p>Mit küldött már neked Lars valaha? kérdi Julius haragosan. Egy
parókát meg egy vásári jelentést!</p>
<p>A lelkész elnéző akart lenni ennyi műveletlenséggel szemben és
csöndesen mondta:</p>
<p>Amit kerestem, mind a saját tanulmányaimra fordítottam. És most
sikerült végre elérnem valami poziciót.</p>
<p>Igaz, hogy doktor lettél? kérdezte Julius másodízben. Vagy az is
csak olyan fecsegés?</p>
<p>A tiszteletes így felelt:</p>
<p>Ez megint olyasmi, amit te nem értesz. Én doktor vagyok, az
igaz, de nem orvos. A saját tudományomban kaptam meg a doktori
címet. – Hallod-e, nem kaphatnék friss vizet ebbe az üvegbe? Hiszen
félig tele van állott vízzel. Azt is mondd meg, van-e az ágyban
rúgós matrac?</p>
<p>Igen, felelte Julius, de aztán nagyot köp a kályha lapjára és
azt mondja: Egyébként lefekhetsz abba az ágyba, vagy sem, nekem az
mindegy, annyit azonban mondhatok neked, hogy laktak itt már sokkal
finomabb urak is, mint te, és olyanok, akiknek sokkal telibb volt a
zsebük, mint a tiéd. A boltos Theodor is itt étkezett sokáig, pedig
az igazán finom ember és hidd el, több pénze van, mint neked meg
nekem együttesen.</p>
<p>A lelkész úgy tett, mintha nem hallaná ezeket a durva és
műveletlen beszédeket, és mosakodni kezdett. <span class=
"pagenum"><a id="Page_185">-185-</a></span>
Megmosta a kezét és az arcát, de nem mosta meg a nyakát és a fülét,
aztán elővett egy kefét és lekefélte a haját, gallért és kézelőt
váltott és egy csapásra rendesebb formája lett. Az járt az eszében,
hogy milyen különösek is a sors útjai: az egyszerű halászból, aki
az evezőpad mellől indúlt ki, lelkész lett, tudós, az Olaf-rend
lovagja, doctor philosophiae, püspöki tanácsos, sőt már rajta van
az udvari lelkészek listáján, is, ha egy póttagra volna szükség és
az államtanácsosok listáján, ha egy hely felszabadulna, –
csakugyan, Isten útjai kiszámíthatatlanok! És most itt van, hogy
megmentse a tolvaj apját, mert az írt neki és a segítségéért
könyörgött! Természetes, hogy a lelkész nem tehetett sokkal többet,
mint hogy mutatkozik a városban és a tekintélyével támogatja a
családját. Ha ma nem is, de holnap okvetlenül elmegy Holmengraa
úrhoz és az újság szerkesztőségébe. Ma azonban nem akart egyebet,
mint bőségesen enni és jót aludni. Kiveszi a reverendát a
kofferjéből és felakasztja. A reverendán ott függ az Olaf-rend is,
– hátha szükség lesz rá.</p>
<p>Lars, az egykori halászfiú, mindenkin túltesz törhetetlen
akaratával és vas kitartásával, mert ez a két nagyszerű tulajdonság
megvan benne.</p>
<p>Kezei is vannak, de azokkal mihez fogjon? Azok munkára
teremtődtek, nehéz munkára, ezért szokatlanul nagycsontúak, szinte
már túlzás, hogy valakinek ekkora csontjai legyenek, de a paraszti
kezei sápadtak és betegesek a tétlenség miatt, és rendkívül
logikátlan jelenségek, egész életében se tudta még használni őket
semmire. A becsvágya már nem szárnyalt magasabbra, megelégedett az
eddig elért poziciójával, ő az adminisztrációját, az intézését
szomjazta mindannak, amit <span class="pagenum"><a
id="Page_186">-186-</a></span> mások alkottak meg és verekedtek ki.
Ezt a célt sikerült is elérnie, és neki nincsen kétsége aziránt,
hogy a cél megérte a hosszú törtetést. A fejében az iskolai
ismeretek óriás halmaza gyűlt össze, úgy rakta őket egymásra, mint
ősei a rézgarasokat a zsebük mélyén és most már sokat tud, most már
tudós férfiú. Nem volt olyan természetű ember, aki a mindennapi
élet lelki nyomorában jól érezhesse magát, hanem igyekezett mind
több és több könyvműveltséget elsajátítani. Ez volt az ő missziója
a földön.</p>
<p>Most itt ül az elpetyhüdt izmaival és a fáradt agyvelejével, –
ebben még ott zúgnak az ifjúság és az első férfikor iskolai
tanulmányainak emlékei, de most már tekintélyes férfiú, meg lehet
kérdezni a véleményét mindenféléről és ő válaszol is, olvasott a
dolgokról és tudja, hogy lehet megtalálni a könyvekben, valami
szajkószerű van minden tudásában. A doktori értekezése néhány
tizenhatodik századbeli norvég lelkészről szól és a dán Magazinból,
a norvég állami levéltárból és a Diplomatarium Norvegicumból írta
össze, meg a norvég „Magazinból“ – tette volna hozzá, mert mint
kutató nagyon pedáns volt. A kedvenc munkája egy értekezés a nagy
Nomen Nescioról, amelyben sok értékes tudományos felfedezés
foglaltatott, többek közt az, hogy a hős nem 1512-ben, hanem
1513-ban hagyta el a hazáját, hogy más partokon próbáljon
szerencsét, továbbá, hogy két évvel azelőtt, mielőtt még a jelzett
célból kivándorolt volna, – egy a kutatók szeme előtt eddig
felfedezetlenül maradt jogi vitát folytatott a hamburgi tanács
egyik tagjával, – ez volt a tizennegyedik pöre. Ebben a műben
tökéletesen kiélte magát az ifjú Lars és minthogy már régen tagja
volt a Tudományos <span class="pagenum"><a id=
"Page_187">-187-</a></span> Társaságnak, természetszerűleg ki
kellett nevezni az Olaf-rend lovagjává is, most legalább volt
valaki. Ó, ha arra gondolt, hogy diákkorában hatalmas ezüstlánc
fityegett az óráján és azzal díszelgett, mosolyognia kellett, –
most már az Olaf-rend lógott a mellén és ki érhetett volna fel
vele? És az ilyen férfiú északon lenne lelkész? Vagy csak gondolhat
is egyáltalán arra, hogy az országnak ebből a részéből származik? A
látóköre mind szélesebb, az ambiciója mind mohóbb lett, mindig több
tiszteletet, nagyobb állásokat kívánt, lassankint már mellőzésről
panaszkodott, amiért az újságok nem foglalkoztak vele eleget, és az
állam se tette meg érte, – amit tehetett volna. Így múlt el néhány
év a feje fölött.</p>
<p>Aztán egyszerre, – érdekes volt, hogy milyen kiszámíthatatlanul
következett be, – egyszerre csak elnyerte az elismerést, úgy hogy
összhangban volt az érdemeivel, püspökjelöltnek nevezték, a
lapokban több cikk jelent meg a közönség köréből, és azokban mint a
jövő kultuszminisztere szerepelt. Ki mérhette volna magát
hozzá?</p>
<p>Úgy van, az idő majd elvégzi a dolgát, csak az idő hozhat meg
mindent, neki csak várnia kell. És az ifjú Lars mind bátrabb lett,
és kedve támadt, hogy szabadgondolkozónak mutatkozzék, magáévá
tette a hetvenes évek népszerű alapeszméit, de a norvég orthodox
mozgalom vezetőférfiaival is összeköttetésben állt és fölötte
szeretetreméltónak mutatkozott irántuk. Ezt megtehette, ő, a híres
ember, és egyénileg is jól állt neki, a halászfiúnak, aki az
evezőpad mellől indúlt el. A szemétdombon született és mocsokban
dolgozott. Egy tudós <span class="pagenum"><a id=
"Page_188">-188-</a></span> se törődött a testi tisztasággal és a
ruházkodással, Herakleitos se volt valami finom ember.</p>
<p>Szóval minden kedvezően alakúlt az ifjú Lars számára. Meglehetős
reménységgel nézhetett a legközelebb esedékes püspök-halál elébe,
közben szüntelenül folytatta a tanulmányait és mind nagyobb
jártasságot sajátított el a könyvek, okiratok, és régi pergamentek
körül, – múlt az idő és az ő népi magatartása szállóigévé lett,
hallotta, hogy széleskörű akció indul a régiségek felkutatására,
tehát ő is szaktekintély lett konyhaberendezések, ónedények és
ezüstkannák dolgában. Most már széleskörű kultúrát sajátított el,
népieset és tudományosat egyaránt.</p>
<p>És ekkor mint a bomba csapott be ez az átkozott história az
apjával! Csakugyan döntő jelentőségű lesz-e a karriérjére?</p>
<p>Mikor az anyja az ebédhez hívta, közömbös arccal emelkedett fel
a helyéről. Enni… no, igen, persze, azt is kell, de hát nem az az
egyetlen, amire feltétlenül szüksége van az embernek. A ravasz
róka, még mielőtt partraszállt, jó beebédelt a fedélzeten, azért
nem is volt étvágya. De azért ebéd közben földöntúlian viselkedett
és azt mondta:</p>
<p>Igen, ez már aztán ebéd, anyám, adj még egy tányér levest!</p>
<p>Aztán ebéd után elmondta az asztali áldást, – az volt csak az
érdekes látvány! Mint egy hatalmas grand danois-kutya, ha
betanították, hogy a hátulsó lábaira üljön és a mellső lábaival
pitizzen. Mikor az imádsággal végzett, megparancsolta, hogy hívják
be az apját és Juliust.</p>
<p>Azok bejöttek. <span class="pagenum"><a id=
"Page_189">-189-</a></span></p>
<p>Biztosra vehetem, hogy nem valami lopott ételt tettetek elém?
kérdezte a tiszteletes.</p>
<p>A két öreg zavartan hallgatott, csak Julius adta meg a
választ:</p>
<p>Ha nem vetted biztosra, akkor nem kellett volna megenned.</p>
<p>A tiszteletes azonban nyilván nem szándékozott ilyen olcsón
kiengedni a kezéből a két bűnöst, igaz, hogy a vérei voltak, de
azért mégis csak tolvaj és orgazda, – az igazságnak nem volt szabad
útját állni.</p>
<p>Veled nem tárgyalok, Julius, mondta a tiszteletes, mindössze is
azt szeretném a tudtodra adni, hogy ha a földi büntetés elől meg is
menekülhetsz, a mennyei igazságszolgáltatás sújtó keze el fog
érni.</p>
<p>Az öregasszony oldalt hajtotta a fejét és összekulcsolta a
kezét. Julius azonban nem ismert tekintélyt, hanem megkérdezte,
hogy hát akkor miért hívták be.</p>
<p>Te pedig, atyám, szállj magadba, mondta a tiszteletes. Az
Uristen nem ver bottal és megeshetik, hogy már késő lenne a
magadbaszállás, senkise tudhatja a napot és az órát, amikor…</p>
<p>De Julius most ismét elrontotta az egész hatást, mert
közbeszólt:</p>
<p>Az emberek tudni szeretnék, hogy fogsz-e prédikálni a
templomban?</p>
<p>És bátyja, a nagyember, elhallgatott, Julius igazán nem
találhatott volna ki okosabbat, hogy elhallgattassa. Lassan várta
és remélte, hogy fel fogják szólítani a prédikációra, azért is
hozta el magával az ornátusát és az Olaf-rendet. A híres prédikátor
a szószéken, – igen ez volt a legerősebb fegyver, ezzel egy
csapással leüthette a kósza mende-mondát! <span class=
"pagenum"><a id="Page_190">-190-</a></span></p>
<p>Ki kérdezi, hogy prédikálok-e?</p>
<p>Az emberek. Többen kérdezték már.</p>
<p>Erre majd visszatérünk később, mondta a lelkész. Egyelőre azt a
bűnös és becstelen viselkedést tettem szóvá, mellyel vádoltattok és
amelyet még az újságok se hagyhattak említés nélkül.</p>
<p>Ez a Sjura bosszúja! suttogta az öreg asszony, a jelenlevőkre
nézett és a szemében babonás meggyőződés csillogott.</p>
<p>Az apa nagynehezen szóhoz jutott és azt mondta a fiának:</p>
<p>Én öreg ember vagyok és mindenben tudatlan, és nem ismerem a
tudományokat, meg az ilyesmiket, de azért mégis szeretném tudni,
kívánatosnak tartod-e, hogy szarkafészkek legyenek egy udvarban,
vagy pedig az ilyen fészek közönséges és semmitérő dolog, az ilyen
fészek, ide hallgassatok, akkor majd meghalljátok, szólt a
többiekhez.</p>
<p>Ne bántsd a Sjurát! Ne kezdj ki vele! figyelmeztette az
öregasszony.</p>
<p>Ha pedig prédikálni akarsz, rágódott a saját témáján Julius,
akkor csak Ole Johannak kell szólnom, az majd körülviszi a hírt
mindenütt.</p>
<p>Ezzel majdnem teljesen meghiusította a büntetőprédikációt. A
tiszteletes azonban szívós volt és kitartó és nyugodtan
folytatta:</p>
<p>Az az ujságcikk engem kiragadott a munkámból és a tudományok
közül és elhozott ide, messze északra.</p>
<p>Ügyet se kellett volna rá vetned, mondta Julius. Itt már senkise
jártatja miatta a pofáját.</p>
<p>Akkor kár volt olyan jajkiáltással hozzámfordulnod, <span class=
"pagenum"><a id="Page_191">-191-</a></span> apám.
Ez lelkiismeretlen dolog, mondta a tiszteletes.</p>
<p>De azért kimondhatatlanul könnyebbnek érezte a lelkét, mikor azt
hallotta, hogy már megfeledkeztek az emberek az ujságcikkről.</p>
<p>Az apja azzal igyekezett igazolni magát, hogy Daverdana
kéretlenül írta meg a hazahívó levelet. Csakugyan úgy van, mint
Julius mondja, a kutya se törődik már azzal a cikkel.</p>
<p>De a Sjura még mindig üldöz, mondta Lars Manuelsen, és ha az
ellen tehetnél valamit… ha a Sjurát kiátkozhatnád…</p>
<p>A tiszteletes csak a fejét rázta.</p>
<p>No jó, hát nem, mondta Lars. De valami mást is szerettem volna
kérdezni tőled: A szabadkőműveseknek van egy gyűrűjük, amilyet még
senki más nem viselt, és azt mondják, hogy most Holmengraa is
kapott egy olyat…</p>
<p>A lelkész jól ismerte az apját és tudta, hogy a vén bűnös
mindenféle pletykával igyekszik elterelni magáról a figyelmet és
csakugyan nem lehetett kordában tartani, egy perc mulva már arról
beszélt, hogy a boltos Theodor micsoda istenkáromló jeleket
rajzoltatott fel az égre.</p>
<p>Lassen az öccséhez fordult és azt mondta:</p>
<p>Nem gondoltam rá komolyan, hogy itt prédikáljak, nem, erre nem
gondoltam, de ha az emberek mindenáron hallani akarnak, akkor
természetesen kötelességem egy prédikációt mondani, de erre csak a
helybeli lelkész és a kurátor szólíthat föl. Én magam nem fogok
ajánlkozni. <span class="pagenum"><a id=
"Page_192">-192-</a></span></p>
<p>Persze, hogy nem! mosolygott az anyja. Még csak az kellene!</p>
<p>Másnap Lassen lelkész Holmengraaéknál tett látogatást. Ezzel
több célja is volt egyszerre, az első az, hogy egy üres órájában
levelet küldött Mariane kisasszonynak – kedves Mariane kisasszony,
volt tanítványom! – és most választ szeretett volna kapni rá.
Belőle időközben egészen más ember lett, mint amikor még tanította
a kislányt, Mariane ugyan nem volt túlságosan előkelő hölgy, valami
különös olvasottsága, vagy feltünő műveltsége sem volt, az ilyesmi
nem maradhatott titok egy L. Lassen előtt. Most ő maga jött el a
lányhoz. De érdekes, hogy Mariane kisasszonytól nem is félt
annyira, mint a fiatal hölgy apjától, mert nem tudta, vajjon a
dúsgazdag Holmengraa úr beéri-e vele, hiszen a malomtulajdonos maga
se volt elég művelt és tanult ember, nem értett eléggé a
tudományokhoz. Marianet, a volt tanítványát, kézen akarta fogni,
hogy úgy vezesse, mintegy apai módon, könyvekről és régiségekről
akart beszélgetni vele, egy kiásott keresztelő medencéről, amilyet
a Sätervölgyben szerzett magának csere útján. Majd csak megy a
dolog valahogy, a különböző penzionátusokban több előadó lány
figyelmét sikerült már magára irányítani, most majd megpróbálkozik
vele a volt növendékével is. Igen, és aztán a tárgyra fog térni,
legalább is céloz reá, – a helyzet az, hogy ő sokra vitte életében,
de mégis egyedülséget érez. „A könyv egymagában még nem elég,
Mariane, – keressen föl engem és nézze meg a könyvtáramat, mire
megint feljön a fővárosba, már ismét lesz néhány ezer könyvem, a
könyvtáram nőttön nő. De mint mondom, <span class=
"pagenum"><a id="Page_193">-193-</a></span> nem jó,
ha az ember egyedül van, és mit válaszol az én tisztelettudó
levelemre?</p>
<p>Ma még csak arról volt szó, hogy a lány bámulatát vívja ki,
holnap majd beszél a hatalmas apával is.</p>
<p>De Mariane nem volt otthon, elutazott. Akkor hát mégsem az ő
huncut suttogását és halk nevetését hallotta a szomszéd szobából. –
Nem, mondta Irgensné, Mariane kisasszony elutazott.</p>
<p>Holmengraa úr belépett, Lassen egy pillanatig szemben állt vele
és a két férfi kölcsönösen végigmérte egymást. Lassen aztán
mosolyogva bemutatkozott – csakugyan, ez nagyszerű ötlet volt, – és
azt mondta:</p>
<p>Meg tudom érteni, hogy nem ismert rám, Lassen vagyok, az ön
egykori házitanítója, mondta.</p>
<p>No lám, és egy ilyen híres és tudós ember ilyenkor utazással
tölti az idejét? mondta Holmengraa úr.</p>
<p>Igen, éppen úton vagyon északon és meg akartam ismét látogatni a
régi meghitt helyeket.</p>
<p>És továbbra is észak felé folytatja az útját? kérdezte
Holmengraa úr.</p>
<p>Igen, Finmarkenbe. Tudományos kutató úton vagyok… a
lästadianizmus…</p>
<p>Nem parancsol helyet foglalni? kérdezte végül is Holmengraa úr
és egy székre mutatott.</p>
<p>Egy nagyon sajnálatos ügyben teszem tiszteletemet, mondta a
lelkész.</p>
<p>Ez határozottan ügyetlen bevezetés volt és maga is észrevette,
hogy nem a maga előnyére beszél, de valahogy mégis csak
megmagyarázta a dolgot és nagyon kellemesen lepte meg, hogy
Holmengraa úr tudni sem akart a lopásról, nem, fogalma sincs a
dologról, nem is <span class="pagenum"><a id=
"Page_194">-194-</a></span> hallott róla, pletykabeszéddel pedig
egyáltalán nem törődik.</p>
<p>De a <em class="gesperrt">Segelfossi Ujság</em> is megírta,
mondta a lelkész.</p>
<p>Úgy? mondta Holmengra úr kurtán. Én nem olvasom ezt az
újságot.</p>
<p>Nagyszerűen ment a dolog, jobban men is mehetett volna!</p>
<p>Mikor L. Lassen a <em class="gesperrt">Segelfossi Ujság</em>
szerkesztőségébe érkezett, Kopperud, a szerkesztő és szedő
ugyancsak nem akart tudni a lopásügyről.</p>
<p>Nem, ez csak tévedés lehet, mondta. Ha talán hoztunk is róla
valami kis hírecskét, azt bizonyosan nem én írtam…</p>
<p>Istenien ment a dolog!</p>
<p>Ellenben a legközelebbi számunkban hozunk egy kis cikket a
lelkész úrról, mondta a szerkesztő. Itt a kefelenyomat, talán lenne
szíves átolvasni.</p>
<p>És a lelkész átolvasta. Úgy, tehát itt Segelfossban is mint
leendő államtanácsost emlegették őt!</p>
<p>Ki írta ezt a cikket?</p>
<p>A szerkesztő így felelt:</p>
<p>Tulajdonképpen nem lenne szabad megmondanom, de ha ilyen úrral
állok szemben, mint ön… Rasch ügyvéd írta…</p>
<p>Az a szerencsés gondolat, hogy Lassen tiszteletest megtették
államtanácsos-jelöltnek, mindennél jobban hatott és hatása elért,
úgylátszik, egészen Segelfossig, sőt a stréber Rasch ügyvéd füléig
is. A lelkész úgy tett, mintha közömbösen nézné ezt a bámulatosan
csúszómászó kreatúrát, a szíve azonban ujjongott örömében.
<span class="pagenum"><a id=
"Page_195">-195-</a></span> A híres lelkész eljött közénk
Segelfossba, – ez volt a cikkben, – és megszállt a Larsen
szállodában.</p>
<p>Hozzáteheti kérem, hogy tudományos kutatóúton vagyok,
Finmarkenbe utazom, és hogy a könyvtáramat kétezer kötetre
becsülik, valójában azonban közel van a háromezerhez és állandóan
gyarapodásban van. Kérem, igazítsa ezt helyre! mondta a
szerkesztőnek.</p>
<p>Igen, minden úgy ment, mint a karikacsapás. Most már csak a
Sjura, a szarka van hátra! gondolta és könnyedén mosolygott. Most
már nem lett volna hozzá szive, hogy korholja az övéit, azért
mindenkihez nagyon szíves volt, amikor hazatért. Az apja
megkérdezte:</p>
<p>Nos, mit mondott Holmengraa?</p>
<p>Hogy mit mondott? Természetes, hogy irántam nem volt
barátságtalan.</p>
<p>No, még csak azt próbálta volna meg! fenyegetőzött Lars
Manuelsen. Akkor én is megkérdeztem volna, hogy mit akar
Daverdanától.</p>
<p>A fiú azonban nem hallotta ezt, vagy nem akarta hallani, nyugodt
volt és nyájas. A ház előtt néhány segelfossi gyerek ácsorgott és
orrát az ablaküvegre nyomta. Lars Manuelsen el akarta kergetni
őket.</p>
<p>Hagyd csak! mondta a lelkész. A kicsikék talán majd felnőtt
korukban is emlékeznek még rá, hogy saját szemükkel láttak
engem.</p>
<p>Ó, igen! mondta az öregasszony és rajongón rázta meg a
fejét.</p>
<p>Egy-két nap mulva L. Lassen valóban felszólítást kapott a község
lelkészétől, hogy prédikáljon.</p>
<p>Helyesebb lett volna ha Landmarck lelkész maga <span class=
"pagenum"><a id="Page_196">-196-</a></span> jön el,
ahelyett, hogy az egyházfit küldi az üzenettel, gondolta magában
Lassen lelkész.</p>
<p>Ugyanakkor jutott el hozzá az a kérés is, hogy menjen el
beteglátogatóba a boltos Perhez.</p>
<p>A boltos Per, gondolta magában L. Lassen, arra az emberre
egyszer már megpróbáltam hatni, de eredménytelenül. Ma sem térhetek
ki ez elől a felszólítás elől.</p>
<p>Bizony, az öreg Per már a végét járta. Nem szimulált többé,
hanem komolyan haldoklott. Pedig kellemetlen vendég volt a halál.
Per tudni se akart róla, ó, mélyen belegyökerezett undort érzett a
meghalás iránt. Még mindig mellényestül feküdt az ágyban, pedig
abból már tíz éves bűz áradt, még mindig hangosan káromkodott, de a
szeme már nem fokozta a káromkodás hatását, nem volt elég erős
többé, nem volt benne halálos méreg, csak üveges volt az a szem és
üres. De meghalni? Már annyira volt, hogy érezte a víz földízét,
bár a tél még csak most kezdődött, – de rajta, az egész testén,
végigvillámlott egy reménysugár: most már hamarosan beáll a tavasz
és ő majd fölkel és valami rendes dologba kezd. Csakhogy a halál
bátran dolgozott a lerontásán és titkon aláásta az egészségét, csak
a szeme körül hagyott sötétszínű karikákat, egyébként hamuszürkére
varázsolta az egész aszott arcot.</p>
<p>Nem akarod a papot elhívatni, mielőtt meghalsz? kérdezte az
asszony.</p>
<p>Ostoba tehén! felelte Per.</p>
<p>Ez a „mielőtt meghalsz“ tapintatlanság és kíméletlenség volt a
beteg emberrel szemben és így az öreg Per visszaútasította a papot,
bár szívesen látta volna <span class="pagenum"><a
id="Page_197">-197-</a></span> már. Tény azonban, hogy az öreg Pert
legkonokabbá és legmakacsabbá a felesége tudta tenni, annak megvolt
már arra a saját, külön módszere, hogy dühbe hozza a férjét és
mégis úgy tegyen, mintha egyáltalán nem történt volna semmi.
Másrészt igaz, hogy az ember hálával tartozott volna neki, amiért
időnként mégis megnézte, hogy mit csinál és rögtön letörülte az
orrát, ha sírt, mert bizony már olyan volt, mint a kis gyerek, maga
semmit se tudott véghez vinni a kezével, csak akkor, ha már egészen
kikelt magából. Csakugyan, az öreg Pernek inkább méltányolnia
kellett volna, hogy az asszony egyáltalán bemerészkedik hozzá, mert
ez már nem volt egészen veszélytelen dolog. Azért ostoba tehénnek
nevezni egy asszonyt, mégis csak túlságos gorombaság volt ebben a
pillanatban.</p>
<p>És ki viselje majd a ruháidat? kérdezte tovább az asszony.</p>
<p>Te! üvöltötte Per és őrjöngött. Szakítsd el őket
egészségben.</p>
<p>Tulajdonképen még sok volt benne az élet és ezért érezte
méltatlanságnak, hogy meg kell halnia s igyekezett tőle telhetőleg
kitólni a szörnyű pillanatot. Groteszk arccal feküdt az ágyon,
olyan csúnya volt, mint a történelemelőtti idők ősembere, egészen
összelapult, mintha most jött volna ki egy nagy tojásból és csak
feküdt, feküdt az ágyán és gondolkozott rajta, hogy nem kelhetne-e
föl? Mióta dr. Muus utoljára meglátogatta, az öreg Pert gyakran
foglalkoztatta az a gondolat, hogy csakugyan árt-e neki a friss
levegő. Mindinkább visszafejlődött az állati állapothoz, már
megtanulta, hogy élvezettel lehelje be a bűzt, most azonban azt
akarta, hogy nyissák ki az ajtót és hagyják is úgy <span class=
"pagenum"><a id="Page_198">-198-</a></span> egy
darabig. Hihetelen fáradtsággal sikerült is neki a botjával kilökni
az ajtót. Egy órahosszat szívta be a friss levegőt, de nem kapott
tőle mégsem erőre.</p>
<p>Mi volna, ha még tovább menne a levegőzésben? Valóságos
levegőínyenc lett, az élvezőképessége ilyen különös formákat talált
ki: most már léghuzatot akart teremteni a szobában és az ablakot,
sőt még a kályha ajtaját is ki akarta nyitni. Fölállt, de
természetesen azonnal visszarogyott.</p>
<p>Persze, persze, gondolta magában, vigyázatlan dolog, ha az ember
két lábra akar állni, mikor az egyik lába halott.</p>
<p>Nagynehezen sikerül neki ismét elfoglalnia az ágyát, leül a
szélére és hol az egyik, hol a másik oldalán igyekszik tovább
erőlködni, olyan volt, mintha egy kő akarna önmagától elindúlni.
Mikor szerencsésen visszafeküdt az ágyba, a béna tagjait szinte
vonszolja maga után és azok most szörnyű összevisszaságban
fekszenek, anélkül, hogy megtalálnák a természetes helyzetüket.</p>
<p>Most itt volna az ideje, hogy az öreg Per adja be a derekát, de
szó se róla, egy tapodtat se hátrál, csak lassan vonul vissza és a
halál minden talpalatnyi tért csak küzdelemmel hódíthat meg benne.
Figyelmesen és konokul tanulmányozza, hogyan kellene önmagát
mozgásra birnia, valaminek történnie kell. Végre is nem fekhetik
így mozdulatlanul, ebbe nem nyugodhatik bele. Harcba száll ő a
lehetetlenséggel, még a felsőbb hatalmakkal is, ha kell, bizony.
Túlfeszíti az erejét, agyában birkózik a halállal, le akarja
gyűrni, fölébe akar kerekedni, küzködik, élő kezével megragadja a
holt kezét, megrázza és kiabál vele, hogy majd móresre <span class=
"pagenum"><a id="Page_199">-199-</a></span>
tanítja! Megfogja a béna lábát, felemeli és kilöki az ágyból. De a
halál meg fárasztó játszótárs, elgyöngíti az embert, az öreg Per
nem bírja már a tusakodást, küzdeni, újra össze kell szednie a
tagjait.</p>
<p>Hol voltatok? kérdi a lábától meg a kezétől és jajveszékel. De
mielőtt megbocsátaná végtagjainak a távollétüket, a fogát
csikorgatja és úgy követeli, hogy éledjenek fel. Akkor majd
visszafogadja őket, mondja nekik.</p>
<p>Egy kődarab hisztériája volt ez.</p>
<p>A minap elutasította a papot, pusztán azért, mert az asszony
mindig fölkeltette a makacsságát. Mikor azonban meghallotta, hogy
Lassen megérkezett, Lars Manuelsennek és Katónak a Lars fia, –
eszébejutott, hogy tőle kér segítséget. Jó tréfa volt ez, mégis
kapott lelkészt, anélkül, hogy a felesége ajánlotta papot hívatta
volna el. Ezzel még ugratja is a feleségét, az ostoba tehenet! És
mikor Lassen megérkezett, az öreg Per egy darabig barátságosan és
alázatosan viselkedett, és azt mondta, hogy fel akarja venni az
utolsó kenetet. A pap hasonló szívélyességgel beszélt, sőt, hogy
tökéletesen megértesse magát ezzel a szenvedő lélekkel, paraszti
nyelven szólt hozzá és ebben tőle telhetőleg igyekezett jól
kifejezni magát. Nagyszerűen ment a dolog, Per felélénkült,
barátságosan nevetett, azt mondta: mulatságos dolog ilyen kómikus
szavakat hallani, de különben komolynak kell lenniök, mert hiszen ő
a halálra készül és fel akarja venni az utolsó kenetet.</p>
<p>Az utolsó kenet, – ez a gondolat megrögződött benne, bizonyosan
attól várt javulást. Hiszen a bor, meg a kenyér csodatáplálék,
attól talán jobban lesz. <span class="pagenum"><a
id="Page_200">-200-</a></span> Mikor pedig meghallotta, hogy a pap
ezuttal nem adhat se bort, se kenyeret, mert hiszen csak kutatóúton
van Finmarken felé, az öreg Per nagyon csalódott.</p>
<p>De majd beszélek neked és előkészítelek az utolsó vacsorára,
mondta Lassen, és akkor majd a helybeli tiszteletes úr megteríti
számodra az Úr asztalát.</p>
<p>Könnyű volt belátni, hogy ez nem tetszik az öreg Pernek, mert
hiszen akkor mégis a felesége akarata teljesedik. Lassen lelkésznek
pedig nem lehetett ellenére, ha őneki adnak elsőbbséget és azért
minden tehetségével gondozásába kellett vennie ezt a veszendő
lelket.</p>
<p>Van valami a szíveden, barátom? kérdezte Lassen.</p>
<p>Nem, olvastam valamicskét a zsoltáros könyvből. Nem akartam,
hogy a többiek észrevegyék, de mindig itt tartom a könyvet a párnám
alatt. És különben is gyakran gondoltam az Istenre, de azért nem
imádkozom.</p>
<p>Úgy, nem imádkozol?</p>
<p>Nem, azt hiszem, hogy nem teszem. Ez nincs rendjén?</p>
<p>Boltos Per eszerint nem tudta, hogy elég óvatosan kezelte-e az
Istent. Bánt ő ablaküveggel, ivópohárral, kávéstányérral, mikor
eladta őket, de Isten talán még törékenyebb…</p>
<p>Ha most itt volnának a kristianiai könyveim, kölcsönöznék egyet
és az megtanítana az imádkozásra, mondta Lassen lelkész.</p>
<p>Úgy, tehát sok könyve van a tiszteletes úrnak?</p>
<p>Ó, ezerszámra vannak könyveim, hatalmas könyvtár, a padlótól a
menyezetig. Igen, akkor kölcsönözhetnék egyet neked is.
<span class="pagenum"><a id=
"Page_201">-201-</a></span></p>
<p>Az öreg Per tovább folytatta a számadást: elsorolta ami kevés
jót tett már az életében: meg akarta hiúsítani a tánctermet és
megtölteni gyufával. Ez lehűtötte volna a hús forró vágyát.</p>
<p>A lelkész mosolygott.</p>
<p>Ezt se tettem helyesen?</p>
<p>Kedves jó Perem, ez csak egy ötlet, mint mondani szokás, egy
naiv jogcím. Nem nevezhetem se jónak, se rossznak.</p>
<p>Úgy, ez tehát nem jó?</p>
<p>És a boltos Pernek most eszébe jutottak a hattyúk, milyen vadul
kiáltoztak és mennyire megrémítették őt, szörnyű madarak, de ő még
sem átkozta el őket.</p>
<p>A lelkész gondolkodott egy darabig, hogy ne tartsa-e fenn
állandó használatra a beteg rémületét, de aztán szakított ezzel a
gondolattal.</p>
<p>A hattyúk, Isten szépséges fehér teremtményei! mondta. Róluk
írta Brorson a gyönyörű hattyú-dalait.</p>
<p>Gyakorlati eredménye azonban nem lett a látogatásnak, semmi
gyónás, semmi beismerés, semmi bűnbánat. Furcsa dolog: a haldokló
erényének tudja be, hogy nem káromolta a hattyúkat! Lassen lelkész
a ruhájára nézett és azt mondta:</p>
<p>Tulajdonképpen mi nyomja a lelkedet, Per, hogy értem
küldtél?</p>
<p>Fel akartam venni az utolsó kenetet.</p>
<p>A lelkész a fejét csóválta.</p>
<p>Ugy látom, hogy most nem tudlak eléggé előkészíteni az
úrvacsorára. Nem vagy olyan lelkiállapotban. Először töredelmesen
meg kell bánnod a te nagy bűneidet. <span class="pagenum"><a id="Page_202">-202-</a></span></p>
<p>Na, éppenséggel olyan nagy bűneim… felelte az öeg Per
szerényen.</p>
<p>Elszomorítasz engem és aggodalmat keltesz a lelkemben, mondta a
lelkész. Őszintén aggódom miattad. Mit képzelsz, hová kerülsz, ha
most meghalsz? És tudod-e mit fogsz ott tenni?</p>
<p>Igen, mormogta maga elé az öreg Per</p>
<p>De most itt feküdt az ágyában, és nyilván nem volt kész terve,
hogyan viselkedjék az ilyen válságos helyezetben.</p>
<p>Nem, mondta rá hirtelen.</p>
<p>No, látod, mondta Lassen. Kishitű vagy még, ingadozol,
tehetetlen vagy és azzal se jöttél még tisztába, hogy milyen nagy a
te bűnöd.</p>
<p>No, most aztán robbanhat az akna! gondolta magában boltos
Per.</p>
<p>Hogy az ő lelkét mi nyomja? Erről mindeddig hallgatott:
egészséges akart lenni, hogy felkelhessen az ágyból és
visszavehesse Theodortól a boltot. Egyebet nem akart. De a bolt az
övé.</p>
<p>Én azt reméltem, hogy könyörületes lesz hozzám és feladja nekem
az utolsó kenetet. Múlnak az évek és engem elgyötör a kín itt az
ágyamban, mindig rosszabbúl vagyok, a kezem, lábam egyre jobban fáj
és az Isten kemény kézzel bűntet, inkább akar egészen az ebek
harmincadjára juttatni, minthogy visszaadja az egészségemet.</p>
<p>Megállj, Per! Istent ne káromold! Az Úr nem bűntet téged jobban,
mint amennyire vétkeztél, ezt biztosan tudhatod.</p>
<p>Nana, mondta az öreg Per, de maga nem tudja, hogy itt mi minden
történt, tette hozzá. Nincs hová <span class="pagenum"><a id="Page_203">-203-</a></span> hajtanom a fejem, a saját
házamban elvitték a tetőt a fejem felől, Theodor cselekedte ezt
velem. Nagyszerűen kieszelte, hogy az apját, meg az öreg anyját
kitezi az uccára, mondhatnám, és én nem gyógyúlhatok meg és nem
kelhetek fel, hogy a kezembe vegyek és rendbehozzak megint
mindent.</p>
<p>Pernek egyszerre megeredt a szava – no lám! – és a tekintete is
visszanyerte a régi szilárdságát:</p>
<p>Nem tehetné meg azt, hogy lemegy a boltba és kikergeti onnan
Theodort? kérdezte.</p>
<p>Nem, ez a világi hatóságok dolga. Nem, nem, ne is beszélj velem
ilyesmiről, utasította el a kérést Lassen lelkész.</p>
<p>Ezt csak az ő érdekében mondom, mert ő az én fiam és gyermekem.
És ha ön a gallérjánál fogva kidobná őt az üzletből, akkor talán
észretérne az a felfuvalkodott pénzeszsák.</p>
<p>A lelkész nem szólt egy szót sem. Hirtelen eszébe ötlött az
egész jelenet jellegzetessége, ezer éles apró vonásban villant
lelke elé a falusi paraszt, meg a boltos Per, meg a fajtája,
amelyhez tartozott. Ezért… ezért küldött tehát érte egy haldokló!
Lassen csak hallgatott. Rövid néhány esztendővel ezelőtt még maga
se gondolkodott volna másként, mint a boltos Per, de ő belőle hála
Istennek már más ember lett.</p>
<p>És nem elégedett meg azzal, hogy bennünket, az öreg szüleit,
nyomorba és nélkülözésbe kerget, nem, a hugai részét is magához
ragadja és kiforgatja őket mindenükből, hangzottak tovább az öreg
Per sirámai. Most az italmérési jogot is visszaadta a városi
hatóságnak, és minden tönkremegy a kezén és az anyja egy ostoba
tehén és nem néz a parafin után és nem törődik a szirupos
<span class="pagenum"><a id=
"Page_204">-204-</a></span> hordóval a pincében. Kihez forduljak?
Theodor az enyémnek tőszomszédjában egy új boltot nyitott és most
még a választófalat is keresztülfűrészelte, egyetlen nagy üzlet az
egész. Nekem kellene csak ott lennem!</p>
<p>Hát Rasch ügyvéd nem tud ezen segíteni? Én nem avatkozhatom
bele, mondta Lassen lelkész és felkelt a helyéről.</p>
<p>Csodálatos volt ez a heves rosszindulat, a bosszú szenvedélyes
vágya ennek a béna embernek a lelkében, és Lassen boldog volt, hogy
kiemelkedett a bűnnek és vadságnak ebből a társadalmi
osztályából.</p>
<p>Isten veled! mondta kurtán. És térj magadba!…</p>
<p>Boltos Per utánalesett, amint kiment az ajtón. Ó, ha ez régebben
történt volna, mikor még használni tudta a karjait. Most azonban
legyőzötten feküdt a porondon.</p>
<p>Most már mindent értek, mondta neki. Maga beszélt Theodorral, és
nekem most nem szabad felvennem az utolsó kenetet, hogy fel ne
épűlhessek.</p>
<p>Én nem beszéltem Theodorral, felelte Lassen lelkész. Szállj
magadba, Per, ezt tanácsolom neked, mint a lelked gondozója. Mit
gondoltál ki már megint? Azt akarod, hogy a jelenlegi
lelkiállapodban feloldozzalak téged a bűntől? Azt nem teszem.</p>
<p>Nem, nem… mondta Per.</p>
<p>És úgy érezte, hogy nem elég éles már a foga, – nem haraphat
vele a Lassen combjába…</p>
<p>Mikor Lassen lelkész visszatért a szállodába, elmondta, hogy a
beteglátogatás nem volt különösképpen kellemes a számára. Pedig
nagy pillanat lehetett volna igaz megtérés és bűnbánat után, a béna
ember enyhülést <span class="pagenum"><a id=
"Page_205">-205-</a></span> érzett volna, a lelkében pedig templomi
nyugalom és csend költöznék, sajnos azonban…</p>
<p>És vasárnap Lassen lelkész a templomban prédikált, az Olaf-rend
ott fityegett a mellén. A hívők zsufolásig megtöltötték a
templomot, és a prédikáció csodálatos hatást váltott ki. Bár nagy
tudós volt és ismert minden szellemi irányzatot, ám ezzel ő nem
hivalkodott: az egyház Jézus menyasszonya és ő annak egyszerű
szolgája csupán, azért mondta hát szószerint:</p>
<p>Amit hallotok, barátaim, az csak az én szavam csengése: de
gondoljatok Isten hangjára, amint szólva-szólt a
csipkebokorból!</p>
<p>Egyébként elég népies volt az előadása, helyenként egy kis
tájszólással keverte, de nagyrésze tisztán érthető volt. Az egész
parókia népe megjelent a templomban, csak éppen a pap hiányzott.
Rasch ügyvéd is a hívők sorában ült.</p>
<p>Lassen lelkész szerette az aranymondásokat és a tantételeket,
akár maga fogalmazta őket, akár pedig valami családi lapból
olvasta. Hat ilyen aranymondása a következőképpen hangzott:</p>
<p>Nem lesz azzal gyöngébb az ember, ha másokra támaszkodik,
ugyanannyi az, mintha önmagára támaszkodnék, csak éppen bízni kell
Istenben. Ha egy messzelátó lencséjében foltok vannak, akkor
felhőket látunk a tiszta derüs égen is. Cselekedd a jót a jóért, és
ne gondolj azzal, hogy mi következik belőle. A jóság szikla a
tengerben, a jótékonyság egy vándorló homokpart. A kőszívet nem
olvasztja meg semmi, de Isten malmai könnyen megőrlik. A tehetség
önfegyelem nélkül olyan, mint a palota, ha nincsen teteje.</p>
<p>A prédikáció után Landmarck lelkészné a leányaival <span class=
"pagenum"><a id="Page_206">-206-</a></span> eljött
a szállodába, hogy köszönetet mondjon Lassen lelkésznek a
predikációért. Ez a prédikáció élmény volt mindenki számára! Lassen
a lelkész után kérdezősködött.</p>
<p>A lelkésznek most nagy az elfoglaltsága, felelte Landmarckné, de
üdvözletét küldi.</p>
<p>Papának nagyon sok most a dolga, mondta az egyik Landmarck
kisasszony, és udvariasan bókolt.</p>
<p>Most éppen egy cséplőgép tervrajzán dolgozik, mondta a húga, és
ő is bókolt.</p>
<p>Mind a két fiatal hölgy megszemlélhette az Olaf-rendet, sőt még
kezébe is vehette. A lelkészné és Lassen egy-kettőre megegyeztek
abban, hogy egy kultúrember csak az ország déli részében élhet.</p>
<p>Ugy van, mondta Lassen, viszontlátásra Kristianiában. A hölgyek
okvetlenül keressenek fel, nézzék meg a könyvtáramat és a
régiségeimet…</p>
<div class="chapter">
<h2>7.</h2>
</div>
<p>Aztán elutazott Lassen lelkész, folytatta az útját észak felé,
hogy a lästadianismust a helyszínén tanulmányozza. Bizonyára
szívbéli örömmel hagyta maga mögött szülőhazáját, ezt a kis
Segelfoss várost, hiába, éreznie kellett, hogy nem való olyan
emberek közé, mint Lars Manuelsen, Julius Larsen és a boltos Per,
el is határozta, hogy többé vissza nem tér.</p>
<p>Isten veled anyám! mondta. Ne sírj, jó dolgom van nekem
Kristianiában!</p>
<p>Julius természetesen egy őrét se látott a bátyjától és nem is
csinált titkot belőle, hogy nevezett bátyja két <span class=
"pagenum"><a id="Page_207">-207-</a></span> könyvet
is elvitt magával, ezek ott voltak a szállodában és ő csak néhány
koronáért lett volna hajlandó megválni tőlük.</p>
<p>Én nem akarom megvádolni, mondta Julius, de nem becsülöm őt
semmire, nem, egy csöppet sem!</p>
<p>No lám, Julius nem tudta megérteni a bátyját, pedig az híres
volt és nagy férfiú, és úgylátszik, Daverdana sem volt különb
nála.</p>
<p>Úgy, Lars tehát nem is kérdezősködött utánam? A nevemet sem
említette? No, szerencsés utat! mondta Daverdana.</p>
<p>Könnyen beszélt, mert már célhoz ért, megvolt az otthona,
zsákokat varrt a malomnak, tehát maga is keresett, szép vörös volt
a haja és tetszett a férfiaknak.</p>
<p>De aztán eljött egy nap, amikor senkise varrt többé zsákot a
malomnak. Tovább már nem lehetett halasztani, egyszer végeszakadt
ennek is.</p>
<p>Mariane kisasszony egyszer utólérte az apját, amint az úton
sietett és azt mondta neki:</p>
<p>Utánad jöttem, hogy megmutassam magam az embereknek.</p>
<p>Milyen csinos kalapot vettél! mondta az apja és mosolygott.</p>
<p>Tetszik neked? De drága is ám a kalap.</p>
<p>Igen, drága, de nagy és szép.</p>
<p>Ma áll a malom? kérdezte a lány.</p>
<p>Igen, véletlenül, felelte az apja. A sagvikai Bertel és Ole
Johan valami más munkát kaptak.</p>
<p>Odaát ásnak a dombon, mi lesz az, pince, vagy kút?</p>
<p>Gyémántbarlangnak készűl, mondja az apja s megint olyan
titokzatos, mint már sokszor. De te, kedves <span class=
"pagenum"><a id="Page_208">-208-</a></span>
Mariane, menj most szépen haza és ne törődj a barlanggal.</p>
<p>Tudod, apám, mikor Felix meg én még kicsik voltunk, éppen ezen a
helyen mindig ölbekaptál bennünket, mert itt nagyon puha a talaj és
a karodon vittél, mondta a lány.</p>
<p>Igen, igen, és nekem úgy rémlik, hogy annak még nincs is olyan
sok éve, de nemsokára már ti vihettek engemet a karotokon.</p>
<p>Múlik az idő, mondta Mariane.</p>
<p>Igen, múlik az idő, kicsi bölcsem, felelte az apja és
mosolygott.</p>
<p>Martin béres jön az úton, már megint vadászni járt, és elejtett
foglyokkal a vállán tért vissza az erdőből.</p>
<p>Ezeket a foglyokat Holmengraa úréknál kell leadnom, mondja és
leveszi a kalapját.</p>
<p>Willatz Holmsen úr mondta?</p>
<p>Igen.</p>
<p>Ha írsz neki, Mariane, köszönd meg ezt is.</p>
<p>És minthogy már régóta ismeri a malomtulajdonost, s tehát bátran
beszélhet vele, Martin béres meg is kérdezi:</p>
<p>Lars Manuelsent nem fogják börtönbe csukni a lopásért?</p>
<p>Mariane nem felel egy szót sem, de Holmengraa úr megkérdezi:</p>
<p>Mit gondolsz, a hadnagy úr megtette volna?</p>
<p>És Martin béres kénytelen volt így felelni:</p>
<p>Ó, a hadnagy úr bizonyosan szökni hagyta volna, mert nagyon is
csekélylelte volna a tolvajt.</p>
<p>No látod! mondja Holmengraa úr. <span class="pagenum"><a id="Page_209">-209-</a></span></p>
<p>Mariane mély gondolatokba merülten ballagott haza. Hiába
ravaszkodott, nem tudta rábírni az apját, hogy megnyissa előtte a
szívét, hasztalanul próbálkozott meg vele minden módon. Még azt sem
érte el, hogy a kalapjára valami megjegyzést tegyen, egy
szemrebbenéssel sem árulta el magát. Pedig nem volt ám az új és
drága kalap, hanem régi, lehetett már két éves is, Mariane most
alakította át. Cselfogás volt az egész, azt akarta, hogy az apja
kifogásolja a kalapot, de nem tette! Ó, neki magának is máson járt
most az esze, nem a kalapon.</p>
<p>Mikor hazaért, ott ült már az ura-i előljáró és az apja után
érdeklődött.</p>
<p>Mi ujság? kérdezte a lány.</p>
<p>Semmi, Mariane kisasszony, egyáltalán semmi. Csak szerettem
volna vele néhány szót váltani, mivel történetesen épp erre vitt az
utam.</p>
<p>És a következő napokban furcsa emberek mutatkoztak Segelfossban,
városi urak, de nem kereskedelmi utazók. A szállodában vettek ki
lakást, és Holmengraa úrnak oda kellett menni hozzájuk, hogy
tárgyaljon velük. Rasch ügyvéd is ott ült köztük egész
terjedelmében, hasonlóképpen az ura-i előljáró, de ő mindig
szabadulni igyekezett közülök. Az urak zárt ajtók mögött
tárgyaltak.</p>
<p>A malom még mindig állt és Holmengraa úr ezt állandóan azzal
okolta meg, hogy más munkára használja a két munkavezetőt. És
csakugyan: a sagvikai Bertel és Ole Johan valami titokzatos
barlangot ástak, a barlang tűzálló volt, és egy különös szerkezet
védte a beomlás és betörés ellen. Belűlről pedig vastagon
kifalazták. <span class="pagenum"><a id=
"Page_210">-210-</a></span></p>
<p>Mit gondolsz, mit akar ebben tartani? kérdezi Ole Johan, mert
nagyon kíváncsi természetű volt. Hiszen azt mondják, nincs is már
rejtegetni valója.</p>
<p>Ki mondta?</p>
<p>Hallottam. Az üzletben beszéltek.</p>
<p>Sagvikai Bertel a kenyéradó gazdája pártját fogja, mindig
megvolt ez a tulajdonsága, úgylátszik már vele született, azért így
válaszolt:</p>
<p>No, egy kicsit még mindig több megőriznivalója lesz, mint
amennyiről lent az üzletben tudnak.</p>
<p>Azt beszélik, hogy néhány nagyságos úr érkezett délről, és azok
mindent összeírnak, a legnagyobb darabtól a legkisebbig. Holmengraa
úr egész tulajdonát, mondta Ole Johan.</p>
<p>Összeír ám az öregapád, felelte Bertel szokott
talpraesettségével.</p>
<p>Igen, az üzletben már sejtettek valamit, Theodornak nagyon finom
orra volt, mindent kiszimatolt, és úgy érezte, hogy már nincs rá
ok, hogy védje a Holmengraa-házat a gyanú ellen. Mariane kisasszony
olyan szívtelen és kegyetlen volt vele, talán most majd
leereszkedik hozzá, ha ő lesz a helyzet magaslatán.</p>
<p>Talán… De Theodor mégse volt egészen biztos a dolgában, Mariane
egy nap úgy viselkedett, mint a másikon, díszes köpenyt viselt és
hatalmas kalapot. És mit szólt vajjon a dolgok új fordulatához?
Úgylátszik, már semmise lepte meg, talán sejtette az apja
helyzetét, hiszen ravasz volt és okos, lehetséges, hogy elolvasta a
leveleit és a táviratait is. És vajjon mért sürgette a nyáron is,
hogy minél előbb összekerüljenek Willatz Holmsennel, ha nem azért,
hogy megelőzze a bukást és a katasztrófát? <span class=
"pagenum"><a id="Page_211">-211-</a></span></p>
<p>Egy dolog azonban nagyon megzavarhatta Mariane kisasszonyt.
Baardsent, a távirda főnökét, a napokban mentették fel hivatalától
és éppen ezért most több ideje volt, hogy az utakon kószáljon.
Ezzel a Baardsennel gyakran találkoztak útkörben, és a távirász
mindannyiszor úgy köszöntötte a malomtulajdonost, mint egy királyt.
Hát ennek mi a magyarázata? Hiszen ha volt, aki ismerte az apja
helyzetét és a távíratait, és látta, amit Felix írt Mexikóból, az
éppen Baardsen lehetett. Ez pedig mélyen és tisztelettudón
köszöntötte a malomtulajdonost, pontosan úgy, mint azelőtt. Mégse
ment volna tönkre az apám? töprengett Mariane. Vagy Baardsen a
bukása után is méltónak találta a tiszteletére?</p>
<p>Régi barátjához, az ura-i előljáróhoz fordult és azt mondta:</p>
<p>Miért mondta nekem, hogy nem történik semmi, mikor annyi minden
történt?</p>
<p>Akkor még nem is tudtam semmit, mondta az előljáró, kaptam egy
táviratot, de nem tudtam az értelmét.</p>
<p>Most aztán mindent tudott a lány.</p>
<p>Mi tagadás többé: tönkrementek tökéletesen, a malomtulajdonos
csődbe került, a játékos feltette az utolsó garasát és elvesztette
azt is. Így járt tehát Holmengraa úr, aki egykoron eljött
Segelfossba, hogy ott lelje meg a sorsát, ő és vele még sok más
emberét. Az ismeretlen mélységből bukkant elő, király volt ő, és
miatta olyan rejtély itt az élet, amilyen.</p>
<p>Nem jajgatott, a szavát se lehetett hallani. Azelőtt, ha valami
vesztesége volt, vagy valami csapás érte, legalább leihatta magát,
mint valami matróz, és káromkodhatott. Most azonban nagyobbnak
mutatkozott, egy csodálatos pincét ásatott ki, azt akarta
megtölteni <span class="pagenum"><a id=
"Page_212">-212-</a></span> valamivel, és mosolygott és
szeretereméltó volt, mintha megtehetné, hogy most lefekszik és négy
napig egyfolytában alszik, aztán pedig gazdagon és nagyszerű
viszonyok közt ébred fel újra. Csodálatos ember volt ez a
Holmengraa! De Rasch ügyvéd bámulattal vette észre, hogy a
malomtulajdonos mingyárt, mikor először találkozott az idegen
városi urakkal, titokban lehúzta az ujjáról a titokzatos gyűrűjét,
a szabadkőműves gyűrűt és a zsebébe dugta. Vajjon miért? Az egyik
idegen úrnak az ujján is volt ilyen szabadkőműves gyűrű, de az nem
húzta le. Talán nem akart dicsekedni a magas rangjával a
malomtulajdonos, most, mikor megbukott? Vagy talán nem is volt
szabadkőműves? Rasch ügyvéd kezdett lassan kételkedni benne.</p>
<p>Igen, Rasch ügyvédben sorra ébredtek a kétségek egy bizonyos
Puerto Ricoból érkezett táviratot illetően is, amelyet egy bizonyos
Félix adott fel egy bizonyos hajóeladás és egy hallatlanul nagy
összeg ügyében. Nem puszta ámítás volt-e az egész? Ha a dolgok
mélyét nézzük, egy ilyen származású és ennyire hiányos műveltségű
úriembertől aligha lehetett jobbat várni, gondolta Rasch
ügyvéd.</p>
<p>De hogyan következett be mindez? Hogy alakult így a Holmengraa
úr sorsa? És mi okozta a bukását? Ezt csak ő maga tudhatta. A
gazdagsága talán sohase volt különösképen nagy, de mindig értett
hozzá, hogy hazatérjen és csillogtasson mindent, amit megszerzett.
Ez volt a hiba a dologban és talán ez volt a jó is. És sikerült is
tündökölnie, talán túlságosan is, ugyannyira, hogy a telkeire
kölcsönt kellett fölvennie, és lassankint már a raktárhelyiségekre,
a kikötőre, a házára, igen, egyik kölcsönt a másik után vette fel,
elzálogosított <span class="pagenum"><a id=
"Page_213">-213-</a></span> mindent és felhasznált erre a célra még
gépeket, talán még szerszámokat is. Már jó néhány évvel ezelőtt is
csődben volt, akkor azonban sikerült feltartóztatni a katasztrófát,
ezt nagyszerűen csinálta, fölényesen, zseniálisan! Persze, ha erre
az időre beszüntette volna az üzemet, akkor a hitelezők egy
csapásra rárontottak volna, így talán megmentette volna a vagyona
nagy részét, de mi lett volna akkor a mesével? Mindennap felügyelni
egy malomra meg a munkásaira, – bizony nevetséges munka volt. És
Holmengraa úr nem szerette a szabályos egyformaságot, a munka nem
adott neki kielégülést, ha nem csilloghatott, akkor tehetetlennek
érezte magát. Tehát csillogott.</p>
<p>Már az is furcsa volt, hogy ez az ember le tudott telepedni
Segelfossban és itt töltött egyik évet a másik után minden cél és
értelem nélkül, míg csak el nem következett reá az öregség. De
miért is ne? Minden ember maga szabja ki a sorsát és valamennyire a
másokét is.</p>
<p>A Cordillerákról jött ember, úgylátszik, látta, mi van módjában
és mi nincs, szorosra fogta az ötletei gyeplőjét, és nem repült
túlmagasan a föld fölött. Segelfoss községnek akkor is megvolt a
jelentősége, amikor Holmengraa úr idejött: az uraság élt a birtokon
akkor is, és neki valóságos ünnep volt gazdagnak mutatkozni a
birtokos házaspár előtt. Holmengraa úr egyetlen velük kötött
üzletét se bánta meg, egyetlen ajándékát se bánta meg. A hadnagy,
meg a felesége, úriemberek, arisztokraták voltak. Mikor ők
meghaltak, akkor szinte vége szakadt mindennek Holmengraa úr
számára, odavolt a fődolog. A közönségesség, a tömeg előtt
csillogni nem mese többé, ezt megteheti <span class=
"pagenum"><a id="Page_214">-214-</a></span> Rasch
ügyvéd a vörösszegélyű mellényében. De hát Holmengraa úrnak megvolt
a malma, a malom őrölt, tovább kellett őrölnie, a malom lett az ő
ura, romlásba őrölte, addig őrölt, amíg Holmengraa megöregedett,
amíg meghajlott a háta s szeme vizenyős lett. Ez volt a sorsa.
Aztán küzdenie kellett azért is, hogy megőrizze a pozicióját mint
malomtulajdonos, cselfogásokat kellett alkalmazni, titokzatos
gyűrűket, rejtelmes táviratokat, mindezt azért, hogy a malom meg ne
álljon és az ő rabszolgasága meg ne szűnjék. Mert mit csinált
azonkívül? Semmit. Sok apró botlása, hirtelen kicsapongásai – néha
ivott és lányok után szaladgált, – mindez csak természetes erőinek
bőségéből fakadt, a matróz: ember volt. Az üzlete, a mestersége
csak az volt, hogy lisztet őröljön.</p>
<p>És milyen kimondhatatlanul finoman tudott ennek az embernek az
agya dolgozni, célzásokban, szinte észrevétlenül. Kétezer juh
számára való legelő, – olyan nagyszabású, hatalmas tervnek látszott
ez és milyen hajszálfinom terv volt. Holmengraa úr babért akarta
megvenni ezt a földterületet, mert úgyse kaphatta meg. Ennek volt
egy kevés köze a kis Marianehoz és Willatz Holmsen megtudja úgyis,
hogy Holmengraa úr két nagy spekulációja a Csendes Oceánon egyelőre
meghiusult.</p>
<p>A malom állt, de a napok múltak. A sagvikai Bertel és Ole Johan
ásták és kövezték a barlangot. Táviratozni kellett az ujságoknak,
mindenki hangosan beszélt a dologról, a külvilág mindent tudott.
Mariane kisasszony még a multkori postával ujabb izzóhangú levelet
kapott Anton Coldevintől, ma pedig távirat jött tőle, amelyben
közölte, hogy tévesen diszponált <span class="pagenum"><a id="Page_215">-215-</a></span> az „Aranyhal“-lal,
megbukott, és ezért nem tarthatja fenn többé tisztelettudó
ajánlatát! A praktikus ember visszahúzódott és ez ellen mit se
lehetett enni. Mariane indián szemén mosolyféle suhant át, mikor
ezt olvasta. Ellenben nem mosolygott a boltos Theodor levelén.
Kissé fölényes volt ez a levél, de naiv és minden rosszindulat
nélkül való.</p>
<div class="blockquot">
<p>„Mélyen tisztelt kisasszony! Ha megengedi, hogy a lakásán
felkeressem és önnel édesapjának ügyeiről tárgyaljak, a legnagyobb
tisztelettel állok szolgálatára. B. válaszát várva, maradtam</p>
<p class="right">alázatos tisztelője:<br>
Theodor Jensen.“</p>
</div>
<div class="blockquot">
<p>„Kedves Theodor“, írta a lány válaszul, „ami elkerülhetetlen,
azt úgysem akadályozhatja meg, de a szeretetreméltó sorait nagyon
köszönöm.</p>
<p class="right">Híve:<br>
Mariane Holmengraa.“</p>
</div>
<p>Aztán megjelent a <em class="gesperrt">Segelfossi Ujság</em>.
Vezércikket hozott Holmengraa úr bukásáról, határozott és „legjobb
forrásokból“ származó nyilatkozatok alapján.</p>
<p>„Már régen láttuk az eljövetelét, de nem akartuk elárulni“, írta
a lap. „A nemezis végre utolért egy üzletet, amelynek nem volt
szilárd alapja és amelyet csak a lisztárak folytonos emelésével
lehetett fentartani!</p>
<p>A cikk nagyon hosszú volt, a műveltség és a stílus mesterműve,
mindenki tudta, hogy Segelfossban csak egy ember tud így bánni a
szóval.</p>
<p>„Borzongással gondolunk arra, hogy a munkások <span class=
"pagenum"><a id="Page_216">-216-</a></span> télvíz
idején kenyér nélkül maradnak“, írta az illető, „és nem tudunk
letenni arról a reményről, hogy továbbra is működésben tartják a
malmot, még ha az egyelőre veszteséggel járna is. Tudomásunk van
róla, hogy bizonyos oldalról, ahol szem előtt tartják Segelfoss
városának jólétét, a malom igazi tulajdonosaihoz fordultak azzal a
kéréssel, hogy a malomüzemet továbbra is tartsák fenn, és ha az
urak ezt a szükségességet nem akarják belátni, akkor majd meg lehet
rá találni a módot, hogy rákényszerítsék őket. A munkások sokan
vannak és a követelésük jogos.“</p>
<p>A lap egy másik cikkét bizonyára Kopperud, a lap szerkesztője s
szedője írta, azon nem látszott meg semmi műveltség, de az is
Segelfoss és környéke szája íze szerint való volt.</p>
<p>„Mi célja van mindennek?“ írta. „Azon magatartás után, amit
Holmengraa malomtulajdonos a jubileuma alkalmával tanúsított, a
munkások most hosszú éveken át robotoltak egy újabb jubileum felé
és ez most el fog maradni. Akkor a malomtulajdonos ötezer koronát
adományozott, most pedig, mikor ismét küszöbön áll a jubileuma,
nyugodtan csődöt mond. E mögött szándékosság rejtőzik, és ha itt
valakit megcsalnak, hát bizonyosan a munkásságot fogják ismét
megcsalni. Ezt jegyezzétek meg, rabszolgák!“</p>
<p>És a bérrabszolgák megjegyezték ezt, sőt még többet is. Most már
szabad volt a kezük, szabad volt a nyelvük, általában élvezhették a
szabadságot. Mind megtámadhatták a királyt, a <em class=
"gesperrt">Segelfossi Ujság</em> egyetlen szóval se kelt a
védelmére, a munkások őt is elátkozták, mint sok mást. Miért is
jött ide tulajdonképen? Állítólag gyógyulás céljából, fenyőlevegőt
<span class="pagenum"><a id=
"Page_217">-217-</a></span> szívni. Mintha bizony Mexikóban nem
akadna fenyves! Vagy mintha az egész világon csak Segelfossban
lehetne fenyőerdőt találni! Hát mit akart itt valójában? Ameddig a
proletár hatalmas étvágya kielégült, addig jó volt minden, a
malomtulajdonos tudott lisztet adni az embereknek, lehetőleg
buzalisztet, olcsón, sőt csaknem ingyen. Akkor kezdődött az
elégedetlenség, mikor fizetséget kért érte és amikor munkát
követelt a bérért. Hogy a kalandorsága, a mértéktelensége
korrumpálta a községet, azért nem hibáztatták, az emberek torka
tátongott, egyre többet és többet kiván. A király készpénzt adott,
a pénznek kisebb lett az értéke, pénzdarabok csörögtek a zsebekben,
a király bőkezűen adta, a nagyszerű király! De a fogalmak
megzavarodtak, más szellem költözött a házakba, a királlyal együtt
ideköltözött fölösleg is, azt pedig a közönséges ember nem bírta
ésszel, se jellemmel.</p>
<p>Most egyszerre megszűnt mindez. Mit jelentsen ez? Hát már nem
lehet többé konzervet, óraláncot és szivart vásárolni? Egyre
lehetetlenebbé válik a munkás élete, a tőkések elprédálják a
tőkéjüket és a munkás kenyér nélkül marad. „Borzongással gondolunk
a télre!“ Sokan keservesen panaszkodtak. Ők lovakat szereztek, hogy
fuvarozzanak a malom számára, most egyszerre semmi szükség a
lovaikra.</p>
<p>Mit tegyünk?</p>
<p>Már elszoktak a komolyabb munkától, irtóztak attól, hogy ismét
előlről kezdjék, inkább elcsavarogtak, összegyűltek Theodor
söntésasztalánál és buzgón vitatták Rasch ügyvéd választási
reménységeit, valamint a nyelvjárás dolgát, mert most Norvégiában
ez volt a legfontosabb kérdés. <span class="pagenum"><a id="Page_218">-218-</a></span></p>
<p>Megkérdezték, hogy hát Theodor nem venné-e meg a lovaikat?</p>
<p>Dehogynem, árúért.</p>
<p>Theodor megvett és eladott mindent, a lovak az ő birtokába
kerültek, egyiket ide, másikat oda küldte a gőzhajókon. Theodor
volt az az ember, aki most közbeléphetett, és mindenki segíthetett
valamennyiükön. A bolt tette, hogy az emberek még sem éheztek.
Hiszen egy ló árából sokáig lehet enni. Ujév felé pedig eljött a
lofotoni halászat, nyáron meg csak majd ellesznek valahogy. De
Holmengraa urat vigye el az ördög!</p>
<p>Igy nem szabad beszélned! mondta Theodor hirtelen.</p>
<p>Nono.</p>
<p>De nem ám, mégis csak Holmengraa úr csinált várost Segelfossból,
nem pedig te, vagy az ügyvéd.</p>
<p>Lám, a boltos Theodor az utóbbi napokban megváltoztatta a
nézetét és átpártolt az ellenséghez. Azt mondta, hogy levelet
kapott Holmengraa kisasszonytól és annak alapján most már mindent
más megvilágításban lát. Ó, ez a levél! Ez a két sora: Kedves
Theodor… Híve Mariane Holmengraa! Az ifjú Theodornak csak ennyire
volt szüksége, hogy megváltozzék. A lányt úgyse kaphatja meg, arra
az nagyon is előkelő, de nem utasított vissza többé, fölényesen,
elégtételt kapott: a lány írt neki. Százszor is elolvasta a
levelet, bezárkózott vele, megcsókolta, felhúzta előtte a
gramofont, búcsúbeszédet mondott fölötte és könnyeket ontott. Ilyen
volt az ifjú Theodor, nem is volt rossz ember, inkább jóindulatú.
Persze, kérkedett a levelével, hiszen ostoba is lett volna; ha nem
teszi. Mindenkinek <span class="pagenum"><a id=
"Page_219">-219-</a></span> értésére adta, hogy Holmengraa úr
bukásának körülményeit senki sem ismeri olyan jól, mint ő.</p>
<p>Ez titok, és te nem érthetsz belőle semmit, mondta Lars
Manelsennek.</p>
<p>Nem is akarom érteni.</p>
<p>Nemsokára kész lesz a pincéje és abban sok drágaság meg kincs
számára van hely.</p>
<p>Akkor aztán ne feledkezzék meg róla, hogy mivel tartozik
Daverdanának a sok bántalomért, mondta Lars Manuelsen, mert hát
elsősorban a család érdekeit tartotta szem előtt.</p>
<p>Lehetséges, hogy Holmengraa úr kincseket akart elásni? Az
emberek kezdtek kételkedni benne. De hát ki tudott eligazodni ezen
a királyon? Hiszen még itt volt, nem beszélt és nem panaszkodott. A
malom állt ugyan, de a pince egyre tűzállóbb és biztosabb lett, és
má-már készen is volt.</p>
<p>Mi lesz most itten?</p>
<p>Az ura-i előljáró majdnem minden nap elment Holmengraa úr házába
és úgy járt-kelt ott, mint a ház barátja. Talán ő volt a másik fél
bizalmi embere is és ő leltározta az ingóságot. A jelenléte nagy
jótétemény volt, Mariane kisasszony, meg ő, még a legnehezebb
órákban is mindig évődtek egymással. Az öreg előljáró megszabadult
minden adósságától, a pénztárával és az emberekkel szemben
egyaránt, és mindenkinek ő volt a bizalmasa, most meg egyenesen
Willatz Holmsentől kapott táviratot.</p>
<p>Táviratot kaptam ma, Willatz Holmsen hazajön, mondta az előljáró
mintegy mellékesen.</p>
<p>Ki jön? kérdezte Mariane. <span class="pagenum"><a id="Page_220">-220-</a></span></p>
<p>De a lány már hozzászokott az ilyen fodulatokhoz, nyugodtan
maradt a székén és tovább beszélt.</p>
<p>Ide hallgasson, előljáró úr, ha kiderül, hogy mi szegények
vagyunk, akkor én már nem kellek senkinek. Vagy talán Lassen
lelkész tart számot rám? Esetleg még a boltos Theodor is? De ha ő
nem, akkor talán Lassen. Mit gondol?</p>
<p>Hiszen már jön ő, felelte gyorsan az előljáró, ifjú Willatz már
útban van.</p>
<p>Úgy. Igen, már szállítják az erdőből a kidöntött fákat. Igazán
kapott táviratot Willatztól?</p>
<p>Igen és azt feleltem neki, hogy már szorgalmasan dolgoznak az
erdőben, – mondta az előljáró és mosolygott.</p>
<p>Szabad látnom a táviratot?</p>
<p>Lám, Willatz Holmsen valóban hallatott magáról! Expressz távirat
volt, vörös cédula rajta: sürgős! De hát mi volt sürgős? Marianet
feltartóztatni, ha esetleg el akarna utazni, megkérni, hogy utazzék
azonnal délre, és fogadja el őt, úgy, amint van, bár az opera még
nem készült el egészen.</p>
<p>Mariane kedves barátja, vizsgáld meg te a terepet, van-e
reményem, ezt ne mutasd meg neki.</p>
<p>Hosszú, izgatott távirat volt, heves, esztelen és szerelmes. Nem
lovagiasság és nagylelkűség vezeti, – csak mert volna ilyet
sejttetni a lánnyal! – az attól való rettegés, hogy a lány
eltűnhetik, és soha többé eléje nem kerül.</p>
<p>„Éppen északra utazom, nem azért, hogy elébe menjek, hanem mert
az itteni két szobámat kitakarítják a visszatérésemig. Választ
Trondhjembe.“</p>
<p>Mit feleljek neki? kérlezte az előljáró. <span class=
"pagenum"><a id="Page_221">-221-</a></span></p>
<p>Egy ilyen táviratot nem is lett volna szabad megmutatnia,
felelte a lány és biborvörös lett. Csak nevessen, de én meg fogom
mondani neki.</p>
<p>Hát találkozik vele? kérdezte az előljáró nagy komolyan.</p>
<p>A lány azonban szélsebesen a tükör előtt termett, két kezével
lesímította a haját, hogy jól fessen.</p>
<p>Hogy találkozom-e vele? Mutassa csak azt a táviratot? Nincs
benne, hogy Trondhjemben akar velem találkozni?</p>
<p>Egy ilyen táviratot nem is szabad megmutatnom, mondta az
előljáró.</p>
<p>Azt kérdezi, hogy mit válaszoljon? Majd én magam felelek, mondta
Mariane.</p>
<p>Az előljáró a fejét rázta.</p>
<p>Hiszen nem tudja, hogy mennyi fatörzset szállítottak már el.</p>
<p>Tudja, hogy hol van az én jó papám? Szeretném,… csak azt
szeretném…</p>
<p>Az ajtóban mégegyszer megfordult és újra megkérdezte az
előljárót, hogy csakugyan kapott-e ilyen táviratot.</p>
<p>Nem, hanem vettem, felelte az előljáró és mind a ketten
nevettek.</p>
<p>Egyébként – bármilyen zavart és jókedvű volt is Mariane
kisasszony és bármilyen szívesen utazott volna is el rögtön, a
postahajó csak két nap múlva érkezett meg. Ez idő alatt a lány több
táviratot küldött és kapott és a ruháit meg egyéb holmijait
böröndbe csomagolta. Az apja segített neki. Holmengraa úr hallgatag
volt és boldog, bizonyosan amiatt való elégedettségében,
<span class="pagenum"><a id=
"Page_222">-222-</a></span> hogy a gyémánt-barlang nemsokára
elkészül és használatba is veheti.</p>
<p>Egyszerre csak nagy hajó érkezett a kikötőbe. Holmengraa úr
lengette a lobogót, a hajó egyenesen a hajóhídnál kötött ki, tehát
Holmengraa úrhoz jött. Most aztán igazán nem tudtak eligazolni az
emberek: megint gabonaszállító hajó? Hát mégse bukott meg
Holmengraa úr? Holmengraa úr csak bólintott és azt mondta, már
régen várja ezt a hajót, és most eljött. Akkor valami csoda
történhetett. Egy hajó nem hozhatott gabonát egy csődbejutott
embernek. Meg nem is lehetett rárakni egy tűzálló pincét sem.</p>
<p>Holmengraa úr és a lánya felmentek a hajóra és sokáig ott
maradtak. Amíg a hajón voltak a vendégek, a gőzöst ünnepélyesen
fellobogózták, mikor pedig ismét partraszálltak, velük ment a
kapitány is. Magas termetü ember volt, sárga arcbőrű, nyilván
idegen földről származott, karonfogta Marianet és idegen nyelven
beszélt vele, amibe itt-ott belekeverte a segelfossi dialektus
egy-két szavát is. Ezen aztán nevetett mindenki. Mariane és
Holmengraa úr Felixnek szólították a kapitányt.</p>
<p>Tehát az ifjú Felix visszatért Segelfossba, látogatóba, egy-két
órára, inkognitóban. Úgy van, megérkezett. Csodálkozott mindenen,
hiszen egész várost látott maga előtt, az embereket elfelejtette és
csak a nevekre emlékezett.</p>
<p>Julius? kérdezte. Gotfred? kérdezte. Willatz. Pauline, boltos
Per? Kié az a nagy üzlet? Theodoré? Nem emlékszem rá.</p>
<p>Aztán Holmengraa úr is csomagolni kezdett, és a böröndjeit meg
ládáit a sagvikai Bertellel és Ole Johannal <span class=
"pagenum"><a id="Page_223">-223-</a></span>
felküldte a hajóra. Mariane kisasszony Frondhjemben akart
találkozni a vőlegényével és az apja elkísérte.</p>
<p>Azt hiszem, visszajön, mondta Ole Johan.</p>
<p>Persze, hogy visszajön. Hiszen nem mondták, hogy mi legyen a
pincével, mondta Bertel.</p>
<p>Azt mondják, hogy nem jön vissza.</p>
<p>Ki mondta?</p>
<p>Állítólag az ügyvéd.</p>
<p>A két ember böröndöket és ládákat cipelt és ahányszor feljutnak
a hajóra, Ole Johan mindenfelé kérdezősködik, de a legénységtől
csak érthetetlen szavak áradatát kapja válaszul. A kapitány maga
kint van a szárazföldön Holmengraa úrnál vagy pedig a környéken
sétál és nézelődik. Az emberek itt-ott találkoznak vele. Beszél
hozzájuk, nevet, egy-két segelfossi szót mond, egyébként azonban
tohuvabohu a beszéde. Ez bizonyosan ősnorvég. Megkérdezték Kopperud
szerkesztőt, ő is azt mondta, hogy ez bizonyára ősnorvég.</p>
<p>Amióta Lassan lelkész Segelfossban járt, az ősnorvég mozgalom
nagyot lendült, hiszen sokat nyomott a latban, hogy egy híres és
tudós lelkész állást foglalt az ősnorvég nyelv mellett, sőt Isten
igéjét is ősnorvég nyelven hirdette. Holmengraa úrnak valamennyi
munkása kenyér nélkül volt ugyan, de ősnorvég nyelven beszéltek,
sőt bámulatba ejtették egymást a haladásukkal és ime, itt jön egy
nagy hajóskapitány messze idegenből, és ősnorvég nyelven beszél! A
kapitány elment a boltba is, körülnézett ott és vásárolt egyetmást
és szakadatlanul ezen az érthetetlen nyelven beszélt. Tévedni nem
lehetett. Mindenkinek tetszett, amit mondott, hiszen ez volt az
anyanyelvük, szívbéli <span class="pagenum"><a id=
"Page_224">-224-</a></span> üzenet az ősnorvég időkből. A
munkátlanok bólogattak a kapitány felé és igyekeztek utánozni.
Rövid idő alatt sok mindenre megtanította volna őket. Csak az a
kár, hogy olyan hamar elutazott.</p>
<p>Másnap kora hajnalban Holmengraa úr meg a lánya a kapitánnyal
együtt hajóra szálltak. Ennek hamar híre járt, és a kenyerüket
vesztett munkások ezt gondolták magukban:</p>
<p>Meg akar szökni? No, majd meglátjuk!</p>
<p>A kikötőben nyüzsögtek az emberek, Irgensné a hajóig kísérte
gazdáit, ott állt és sírt, bár egész halom pénzt kapott és
gondoskodás történt róla. Nyilván azért sírt, mert jó gazdát
veszített el. A kikötő-mester, meg a segédje, ünneplőruhában mentek
oda, de tisztelettudóan a háttérbe húzódtak. A sagvikai Bertel és
Ole Johan a megszokott módon üdvözölték a malomtulajdonost és
Bertel megkérdezte:</p>
<p>Mi lesz a pincével? Vigyázzunk rá, amíg vissza tetszik
jönni?</p>
<p>Holmengraa úr egy pillanatig gondolkozott, aztán így felelt:</p>
<p>A pincével? No, most, hogy itt van a hajó, már nincs szükségem
többé a pincére.</p>
<p>Vastag borítékot adott Bertelnek és ugyanolyat adott Johannak
is, aztán azt mondta, hogy ne nyissák ki addig, amíg ő el nem
utazott. És megköszönte nekik, hogy hűségesen szolgálták.</p>
<p>Hát nem tetszik visszajönni? kérdezte Ole Johan.</p>
<p>Ha a lányom a birtok úrnője lesz, akkor talán visszajövök
látogatóba, felelte Holmengraa úr.</p>
<p>Ennek a válasznak a híre hamar elterjedt Segelfossban:
Holmengraa úr nem szökik meg, hiszen itt <span class=
"pagenum"><a id="Page_225">-225-</a></span> marad a
lánya és ő maga is visszajön. Erre a vígasztalan munkások ujjongani
kezdtek, nem füttyentettek az ujjaik között, nem követtek el
semmiféle merényletet, sőt még segédkeztek is a hajó elindításánál,
és fájdalommal néztek a volt gazdájukra.</p>
<p>Ott állt a hajón. Sohase volt szigorú, harcos munkaadó!
Szerencsés útat! Mégis csak derék emberek voltak. De nehogy eszébe
jusson ezer koronát kiküldeni a partra, hogy szétosszák köztük,
egyszerre keveselték volna és morognának, amiért nem kétezret
küldött, mert hiszen az ő verejtékük szerezte neki ezt a sok pénzt.
Megvolt a proletár természetük, az ő örök éhségük nem olyan volt,
mint az állaté, a torkuk mindig tátongott, mindig többet és többet
kívánt.</p>
<p>A boltos Theodor is hallotta Holmengraa úr válaszát és szúrást
érzett a szíve táján. A birtok úrnője… Ó, hiszen nem újság, nem
meglepetés ez! Hiába van az embernek cége, hiába nagy valaki a
szakmájában, a végzet mégis erősebb. Ott áll most Mariane és: Isten
vele, sok szerencsét, igen, ezt kívánom önnek!</p>
<p>Ole Johan, aki egy darabig eltűnt, hirtelen, mint a megvadult ló
rohant bele a tömegbe. A kíváncsi ember nem állhatta meg, hogy el
ne rejtőzzék és fel ne bontsa a borítékot. Odatotyog a sagvikai
Bertelhez és azt mondja:</p>
<p>Nem írás van benne, ahogyan te gondolod, hanem pénz. Bontsd fel
a borítékodat és meglátod te is.</p>
<p>Majd ha elutazott, felelte Bertel.</p>
<p>Baardsen közeledik, nagy lassúsággal, vékony ruhában, a
lehetetlen Baardsen… Nem vezetője többé a táviróállomásnak, hanem
segédtávirásza a kis Gottfred <span class="pagenum"><a id="Page_226">-226-</a></span> keze alatt. De éppen
olyan termetes és éppen úgy ringatja a vállát, mint azelőtt,
megbánás nélkül, keserűség nélkül. Köszön a fedélzeten álló
uraságoknak. A kalapját karhosszúságnyira leemeli, senki se tud úgy
köszönni egy ócska kalappal, mint ez a Baardsen. És az uraság
éppenolyan mélyen viszonozta a köszönést, Holmengraa úr megköszöni
a távirásznak a sok munkát, amivel őt szolgálta. Baardsen
mégegyszer mélyen megemeli a kalapját és visszahúzódik.</p>
<p>Erre Holmengraa úr megszólítja Theodort. Buzdítja a fiatal
kereskedőt, hogy legyen továbbra is szorgalmas és azt mondja
neki:</p>
<p>Üdvözlöm az apádat meg az édes anyádat.</p>
<p>Mariane is feléje bólint. Ebben a pillanatban elsiklik a hajó a
hajóhídtól, és egyszerre meghatottság fogja el Theodort. A hatalmas
hajó egyre nagyobb távolságot mér maga és a szárazföld közé, ez
volt Mariane utolsó üdvözlete. Egész életre szóló búcsú volt ez,
Theodor nem tudta miért, de valahogy elállt a lélekzete.</p>
<p>Meghalt az apád, szólalt meg mellette egy hang. Julius mondta
ezt.</p>
<p>Theodor mintha más világból tért volna vissza.</p>
<p>Mit mondasz?</p>
<p>Az apád. Éppen most halt meg. A boltból jövök.</p>
<p>Meghalt az apám?</p>
<p>Igen.</p>
<p>Theodor egy csapásra ismét a maga világában van, nem látja többé
a hajót, nem ézi a megmagyarázhatatlan meghatottságot, hazasiet és
fölkeresi az anyját.</p>
<p>Bizony, meghalt az apád, mondja az asszony és <span class=
"pagenum"><a id="Page_227">-227-</a></span> zokog.
Ma reggel már olyan rosszul volt, hogy egyetlen szót se tudott
mondani. Rosszul vagy, Per? kérdeztem, de nem felelt. És most
halott.</p>
<p>Lám, lám, mondja Theodor.</p>
<p>Tulajdonképen nem is várta ezt a hirtelen halálesetet, de hiszen
nem is jött az olyan korán, Isten végre megkönyörült az édesapján.
Több gondolat száguldott át Theodor agyán, a koporsó, a temetés, a
sírkereszt. Bement a boltba és kiválasztott egy gyászfátyolt a
kalapjára. Ne tegyen gyászszallagot a karjára is? De melyik
karjára? Ki tudja ezt megmondani neki? Talán mind a kettőre?
Kopperud szerkesztő bizonyosan tudta, hogy mi a helyes ilyenkor, de
Theodor nem volt vele jóban, sőt éppen ellenkezőleg. Vagy talán a
fényképész tudta? Theodor oda küldte a boltosinast, hogy kérdezze
meg. De a fényképész se tudott felvilágosítást adni. Theodor pedáns
volt az ilyen dolgokban és nem akart hibát elkövetni. Persze,
Baardsen tudta. És ne használjon-e fekete szegélyű levélpapírt,
mint ahogy más városokban szokás?</p>
<p>Személyesen kereste fel Baardsent és mikor visszatért,
félárbócra eresztette a lobogót.</p>
<p>Ne lengessem a lobogót a színházon is? kérdezte, aztán kiadta a
parancsot, hogy a színházon is eresszék félárbócra a lobogót. Ezzel
elvégezte a legelső és legfontosabb teendőket. Theodor a gyászban,
a családi gyászban is szorgalmas volt. Elintézett mindent,
bejelentette a halálesetet a sekrestyésnél, a papnál és az
előljárónál, megrendelte a sírt és intézkedett a péknél, hogy
süssön kalácsot. De hát miért lett olyan friss és eleven? Illő
titokban tartotta a dolgot, de hát tulajdonképen sokat nyert ő az
apja halálán, ez is olyan eset <span class="pagenum"><a id="Page_228">-228-</a></span> volt, amikor megkapta az
árát, anélkül, hogy árut kellett volna szállítania érte.</p>
<p>A tömeg lassan elvonult a kikötőből, a nagy hajó Tóbiás
királlyal és a leányával eltűnt, túl a szürke látóhatáron, az
emberek mind a boltba özönlöttek, ott hallották új esemény
hírét.</p>
<p>Hát elköltözött? Bizony, a jó Isten sokáig kínozta, mielőtt
magához vette!</p>
<p>Lars Manuelsen sajnálkozott, hogy a boltos Per nem akkor halt
meg, amikor Lassen tiszteletes Segelfossban tartózkodott. Ezt
persze csak Per kedvéért gondolta, mert akkor gyönyörű búcsúztatót
kaphatott volna az öreg.</p>
<div class="chapter">
<h2>8.</h2>
</div>
<p>A beszéd jobb is lehetett volna. Nagy volt miatta az
elégedetlenség. Segelfoss úgy érezte, hogy más beszédet érdemelt az
öreg Per. Landmarck lelkésznek itt végre komoly beszédre nyilt
alkalma, de ő nem élt vele és egyébként se tudott prédikálni. Az
egész közönség, aki csak ott volt, mind kiváncsian fülelt: vajjon
felsorolja-e a pap a boltos Per bűneit, vagy elkerüli? De bizony
elkerülte.</p>
<p>Landmarck lelkész kézműves volt, esztergályozott, ácsolt és
kovácsolt, volt érzéke a forma, a vonal iránt, boltos Per pedig
sohase követett el nagyszabású, jólformált bűnt, mást nem lehetett
hallani róla, mint apró cselfogásokat, becsapásokat és kapzsiságot.
No, boltos Per nem volt ilyen jelentéktelen ember, de hát Landmarck
lelkész nem ismerte, ezt érezni lehetett a beszédjén, az egész
holttest közömbös volt neki. Mindenki <span class=
"pagenum"><a id="Page_229">-229-</a></span>
csalódást érzett a beszéd miatt, Theodor pedig – éber volt, mint
mindig – haragudott a papra, amiért olyan érzéktelen hangon
beszélt, és meg se hívta a halotti torra.</p>
<p>Ha már felkérik a beszéd elmondására, akkor ne legyen
kegyeletsértő elhúnyt személyekkel szemben, mondta Theodor. Hiszen
nem mindennap szórhat homokot ilyen koporsóra, mondta.</p>
<p>Igaz, híre is járt annak a koporsónak, gyönyörű volt,
Trondhjemből rendelték, rajta volt, hogy „Nyugodjál békében!“,
aztán angyalok, két egymást fogó kéz, cirádák, persze minden
csillogó ezüstből. Theodor egy darabig otthagyta a rakodóparton,
hogy az emberek alaposan gyönyörködhessenek benne, mielőtt
használatba kerül. A temetés napján nem volt ugyan ott egész
Segelfoss, de Rasch ügyvéd mindenesetre elment a végtisztességre,
bizonyosan tudta, hogy mivel tartozik egy elhúnyt kliensnek, és
Theodor nagy gyászmenetet gyüjtött össze a temetőtől hazáig, ott
volt a környékről minden vevője, a község lakosai is. Megjelent
Lars Manuelsen is és most volt rajta először kabát, felöltő.
Bizony, a külseje alaposan megváltozott a ruházatával és Sjura –
nos, Sjura nem csörrent rá többé! Talán nem ismerte meg Lars
Manuelt?</p>
<p>A halotti tor persze elsőrangú volt, meleg ételt nem szolgáltak
föl, csak kávét és mindenféle kalácsot, vajaskenyeret, szardiniát,
sört meg szőllőbort. Megint Juilus volt a vendéglátó a házigazda
helyett és Nils varga segített neki a kiszolgálásban. Nagyszerű
volt az a halotti tor! Már régen elmult, de néhány embernek meg
volt az oka ráemlékezni, a többi között Juliusnak is. <span class=
"pagenum"><a id="Page_230">-230-</a></span></p>
<p>Juliust és Nils vargát ugyanis még aznap este hirtelen behívták
Theodor irodájába. Ott bent volt már a Florina szolgáló, csak ő,
meg Theodor voltak az irodában. Nagyon ünnepélyes színe volt a
dolognak, egyikük se szólt egy szót se.</p>
<p>Mit akarsz tőlünk? kérdezte Julius</p>
<p>Florina nem sütötte le a szemét, sőt ellenkezőleg, dac és
elhatározottság tükröződött az arcán. Már régóta szakított a
gyapjúkendővel a szája körül, nem is lett volna már semmi értelme,
lemondott a fogfájásról és a hányásról, a kendő csak terhére volt,
azonkívül pedig az ügyvéd határozottan követelte, hogy vegye le. És
most itt állt az irodában. Ki akarják hallgatni? Ám legyen.
Rajta!</p>
<p>És Theodor kezdte meg elsőnek a beszédet:</p>
<p>A mai posta megérkezett, mondta, mert alaposan le akarta
tárgyalni az ügyet. Levelet kaptam az én Didriksen barátomtól.
Emlékszel még rá Florina, a Didriksen &amp; Hybrecht
képviselőjére?</p>
<p>Mit akar tőlem az úr? kérdezte Florina hevesen.</p>
<p>Te írtál a menyasszonyának, Rachel kisasszonynak.</p>
<p>Florinát elöntötte a méreg:</p>
<p>Talán kimélnem kellett volna a kisasszonyt?</p>
<p>A kisasszony most szakított vele, mondta Theodor.</p>
<p>No, akkor sok szerencsét!</p>
<p>Most mondok neked valamit, felelte Theodor. Itt tartom a
kezemben az én Didriksen barátom levelét. Te nem úgy viselkedtél
vele, ahogy gentleman-ek közt illik, de én mégis úgy érzem, hogy a
leghelyesebb, ha szépen járok el veled szemben és kifizetek neked
egy jelentősebb összeget. Végtére is mindig jó vevőm voltál és
személyesen semmi bajunk se volt egymással. <span class=
"pagenum"><a id="Page_231">-231-</a></span></p>
<p>És mennyit szánt ő nekem?</p>
<p>No, hogy mennyit? Az mellékes. Én mindenesetre kerek összeget:
ezer koronát fizetek ki neked.</p>
<p>Florina egész testében megvonaglik, ez felülmúlja a legvérmesebb
várakozását is, és megkérdezi:</p>
<p>És ezt ki tudja fizetni, Theodor úr?</p>
<p>Nem a te dolgod, hogy mit tudok és mit nem. A magam
felelősségére cselekszem. Ezer koronát kapsz nyugta ellenében.
Julius és Nils, ti lesztek a tanúk.</p>
<p>Julius most kérdezősködni kezdett. Nem átallotta bárkinek a
dolgába is beleütni az orrát, különösen, hogy itt csak a Florina
szolgálóról van szó. De csak a legszükségesebb válaszokat kapta,
mert Florina kurtán leintette:</p>
<p>Mindez nem a te dolgod, Julius.</p>
<p>Theodor aztán egy világosan érthető nyugtát tett az asztalra,
volt rajta kelet és aláírás. A nyugta értelmében felhatalmazás
alapján 1000, azaz ezer koronát kap nevezett Florina, melynek
fejében a jövőben minden követeléséről lemond Didriksen úrral, a
Didriksen &amp; Hybrecht cég utazójával szemben.</p>
<p>Időközben azonban Florina egy kicsit megforgatta a fejében a
dolgot és most már vonakodott aláírni a nyugtát. Az összeg kicsiny,
tulajdonképen még egy ezrest kellene kapnia, mert annakidején
ennyit követelt. És járt a szája, nem lehetett elállítani. Az ilyen
utazó úr ne bánjon úgy egy szegény lánnyal, ahogy éppen eszébe
jut.</p>
<p>Theodor követelésére aztán mégis aláírta a nyugtát, de nem
minden morgás nélkül. Julius kezében vezetni kellett a tollat, mert
éppen a nevét tudta a legrosszabbul leírni, mint mondta. Nils varga
pedig ott <span class="pagenum"><a id=
"Page_232">-232-</a></span> állt, mint egy csontváz és fölöslegesen
nagyra írta alá a nevét.</p>
<p>Azt akarod, hogy azonnal fizessem ki az összeget, vagy pedig
meghagyod nálam? kérdezte Theodor.</p>
<p>Florina azt gondolta magában, hogy jobb ma egy veréb, mint
holnap egy túzok és mingyárt elkérte az összeget.</p>
<p>És minthogy Theodor éppen most kapta meg a szállított
halrakományáért az egész évi összeget, könnyen kinyithatott egy
tűzmentes szekrényt és kivehetett egy ezerkoronást valamelyik
bankjegykötegből, a kötegen meg se látszott, hogy kivették azt a
bankjegyet. A nézőknek még a lélegzetük is elállt, Nils varga pedig
halkan és félkegyelműen nevetett magában.</p>
<p>Tessék, nézd meg alaposan! mondta Theodor Florinának.</p>
<p>És most boldog volt Theodor, úgy állt ott, mintha ősi kardjára
támaszkodnék. A véletlen kényszerítette, hogy megmutassa a pénzét,
nagyot csalódott volna, ha Florina elutasítja az ajánlatát. Most
már nem is volt szüksége a Didriksen pénzére, bár egy kis idővel
ezelőtt még nagyon jó segítség volt a számára. Ez volt, úgy látszik
a sors rohanó útja, és mintha minden Theodor szája íze szerint
igazodnék.</p>
<p>Persze, hogy levelet kapott az ifjú Didriksen úrtól. A
könnyűvérű lovag már megint nagyon léhának látszott, alighanem
valami lakomáról jött, mikor megírta: Az a lány, – ejnye, hogy is
hívták csak, – az a segelfossi lány… no, az Isten áldja meg, de
csakugyan pletykázott rólam Ráchelnek, bizonyosan emlékszik még
Rachelre, a konzul leányára? Azért kérem, fizessen csak ki most
egyezer koronát annak a segelfossi <span class="pagenum"><a id="Page_233">-233-</a></span> lánynak, ez egy komisz
teremtés, és Rachel felbontotta miatta az eljegyzésünket. Szóval,
fizessen ki annyit, amennyit megengedhetőnek tart. A mester azt
mondja, – hiszen tudja, a mester, – ő még változatlanul az én igen
kedves barátom és egy hihetetlenül okos fickó, – szóval, a mester
azt mondja, hogy csak a felét adjuk annak, amennyit kér, de én azt
akarom, hogy kapja meg az ezret az a kis szörnyeteg, megérdemli, és
én még többet is adnék neki, mindent, amim csak van. Rachel
szakított velem, de a legkedvezőbb pillanatban, éppen akkor, amikor
– eljegyeztem magam. El se gondolhatja, hogy milyen elragadó hölgy
ez a jelenlegi, már évek óta szeretem, de csak most egyezett bele,
valószínűleg azért, mert egy másikhoz akartam kötni a sorsomat. A
neve? Hogy is hívják csak? – Hybrecht kisasszony, a cégtársunk
lánya és tizennyolc esztendős. Megmutatom majd a fényképét, ha
odajövök. Később aztán írt nekem Ráchel még egy levelet, de az nem
másította meg az én szilárd elhatározásomat. Nagyon boldog vagyok
és minthogy az a segelfossi kis boszorkány is közrejátszott a
boldogságomban, nagyon kérem, fejezze ki az én nevemben is a
köszönetét. Én Ráchelt elfelejteni nem fogom, de látom, hogy az
csak pillanatnyi, futó, szerelmes hangulat volt, a sors igazi
útmutatásával nem dacolhat senki. Hybrecht kisasszonynak Helene a
neve, a szeme kék és tizennyolc esztendős. Kérem, adja át annak a
lánynak a köszönetemet, ön pedig fogadja legmélyebb hálámat, amiért
olyan szeretetreméltóan vállalkozott rá, hogy ezt a szerencsétlen
ügyet rendbehozza. A viszontlátásra!</p>
<p>Theodor barátsága az ifjú Didriksennel kitünő hatással volt a
fiatal kereskedőre. Kissé különc és könnyelmű <span class=
"pagenum"><a id="Page_234">-234-</a></span> ember
volt, de pompás, adakozó, szivélyes, – Theodor tehát lemondott
arról, hogy akármelyik féltől is proviziót szedjen, és még
ugyanazon a napon visszaküldte Florina nyugtáját a megmaradt
pénzzel együtt. Apja temetésének a napja volt ez. Ugyanaz a nap,
amikor Julius, a szállodás, végre belátta, hogy Florinából milyen
értékes asszony lehetne és elhatározta, hogy közeledik is
hozzá.</p>
<p>A nagy események után Segelfoss lassankint visszanyerte nyugalmi
állapotát. Arról volt szó, hogy a malom tavasszal ismét megnyitja
az üzemet, de egyelőre még csak tél volt, sok ember számára hideg
és kegyetlen idő. A boltos Theodor ezekben a napokban több
szeretetreméltóságot mutatott, mint akárki is remélhette, sugárzott
belőle a meleg kedély, sokat fuvarozott Lofoten felé és így
juttatta keresethez az embereket.</p>
<p>Holmengraa úr bukásának a hatását még sokáig lehetett érezni, és
Theodor most már nem volt olyan rövidlátó, hogy gáncsolta volna a
malomtulajdonost, most, hogy a malom beszüntette az üzemet, most
látszott csak meg, hogy a pénz a városban szívódott fel, és Theodor
egyelőre senkivel se csinálhatott üzletet. Egyáltalán nem volt
kivel üzletet kötni. Úgylátszik, Holmengraa úr tartott mindent a
kezében. A fényképész kínjában meghalt a kis padlásszobájában, Nils
varga a boltos Per temetésén szerezte meg az utolsó kétkoronását, a
<em class="gesperrt">Segelfossi Ujság</em> pedig elvesztette az
előfizetőit. Ekkor Theodor segített itt-ott, ahol lehetett,
megmutatta, hogy nincs kőböl a szíve, de mindez nem sokat lendített
a dolgokon, Segelfoss aludt, a közlekedés megszűnt, sőt már arról
is beszéltek az <span class="pagenum"><a id=
"Page_235">-235-</a></span> emberek, hogy a távirász-hivatalban egy
emberrel kell beérni, ez is csak átmenet ahhoz, hogy majd
véglegesen megszüntetik az itteni fiókot. Addig is, – Baardsenre
semmiesetre sincs szükség.</p>
<p>Ami azonban Nils vargát illeti, ő már csak árnyéka volt
önmagának, olyan, mint a kisértet, és most már a szinházak minden
drámai készsége se tudta volna kirázni az apátiájából. Lyukas gyári
cipőjében könnyedén és lesoványodottan járt föl-alá az utakon és
hihetetlenül sovány volt. A szegény fickót ijesztővé és egyúttal
komikussá tette a mézédes arca, aki látta, azt hitte, hogy
állandóan tréfán jár az esze, de a tréfából valami borzalmas dolog
sült ki mindig, szinte az őrülethez járt közel. Ma szertefoszlott
az utolsó reménye is, ott volt Rasch ügyvédnél, még pedig ezúttal
is az irodán ment keresztül, hogy Rasch ügyvédné észre ne vegye, az
irodában pedig megkérdezte az ügyvédet, hogy nem tart-e bazárt a
segelfossi jótékonysági egyesület. Az volt a válasz, hogy nem, az
idők nem alkalmasak bazárok rendezésére. Nem, hát persze, hogy nem,
felelte Nils varga, de látszott rajta, hogy az utolsó reménye
pattant szét, mint a szappanbuborék.</p>
<p>Bement az üzletbe és vásárolt néhány apró kétszersültet, senki
fián úgy meg nem látszott az éhség, mint őrajta.</p>
<p>Adjatok néhány kétszersültet a délutáni kávém mellé, mondja.</p>
<p>Mikor pedig fizetni akar, előveszi ötször egymásután ugyanazt az
öt őrés pénzdarabot és sokáig keresgél az erszényében, mintha
nehezen sikerülne megtalálni benne az aprópénzt. És mosolygott,
amikor elment. Különben a mosoly mindig könnyen támadt nála.
<span class="pagenum"><a id=
"Page_236">-236-</a></span> Most úgy mosolygott, ahogy csak
zavarában tette.</p>
<p>Néhány nap mulva Baardsen is eljött a varga szobájába,
élelmiszert és pálinkát hozott magával, és valami nagyszerű
hangulatot, – úgy bizony!</p>
<p>Éppen erre jártam, mondta, és meg akartalak nézni egy kicsit,
mondta. Itt van ez a holmi, kóstold csak meg!</p>
<p>Nils varga már az ágyban feküdt, – fájnak a tagjaim, mondta és
azért nem ég a tűz a kályhában. De azért ezer örömmel kóstolta meg
a finom falatokat és egy pohár pálinkát is örömest ivott hozzá.
Baardsen úgy bánt vele, mint egy orvos és azt mondta neki:</p>
<p>Ne ebből a kolbászból egyél most, mert ettől csak megszomjazol,
hanem egyél vajaskenyeret! Szép tőled, hogy velem tartasz, mert én
messze jártam, és mindezt elemózsiának vittem el magammal.</p>
<p>Baardsen begyújtott a kályhába és végül is rávette a vargát,
hogy keljen fel és főzzön kávét.</p>
<p>Hohó, fog az menni, mindennek nagyszerűen kell menni, öreg
Nils!</p>
<p>Bizony, Baardsen úr, ha maga itt van, akkor úgy látszik, mintha
minden nagyszerűen menne!</p>
<p>És csakugyan nagyszerűen ment, de milyen áron! Minden tisztes
polgár ember szemében – hátrafelé volt az. Nils vargát nem lehetett
már egyetlen jó étkezéssel és egy pohárka pálinkával
talpraállítani, arra már nagyon is leromlott, Baardsen pedig
keveset törődött azzal, hogy milyen úton is jár életében. Neki egy
út se volt fontos, már leszokott a válogatásról, és tűrte, hogy a
napok múljanak, amint akarnak. Minden órája töprengésben telt el,
szívesen tett egy kevés jót a szegény foltozó vargával, ivott,
játszott <span class="pagenum"><a id=
"Page_237">-237-</a></span> a csellóján, és furcsa beszédet
folytatott, emberi agy alig értette azokat, – minden értelmes
embernek el kellett fordulni tőle.</p>
<p>Pedig volt-e valaha fölényesebb, nagyobbstílű, ördöngősebb fickó
a romlás szélén, mint ő?</p>
<p>Ha pillanatnyilag nem lennék olyan átkozott pénzzavarban, mondta
Nils vargának, akkor kijavíttatnám a trondhjemi székesegyház
tornyát.</p>
<p>Egyáltalán nem úgy nézem, mintha pénzzavarban volna, Baardsen
úr, felelte a varga jóllakottan, és egy kicsit már ittasan.</p>
<p>Baardsen nem evett semmit, ellenben annál többet ivott. Pedig
nem gyöngeségből vagy megadásból ivott, mint aki nem birja tovább
az élet súlyát, sem pedig kétségbeesésből, hogy eltöltse a napjait,
– nem, Baardsen nem állt a romlás szélén! Egyáltalán nem. Biztos
volt a dolgában és úgy ítélt, hogy minden úgy van jól, amint
történik. Ha keveset evett, csak azért tette, mert el akarta
kerülni az éhséget meg a csömört is, éppen kellemesen akarta érezni
magát: jobbat nem is kívánt. A két távirásznál volt valami
házvezetőnőféle, egy asszony, aki megfőzte az ebédjüket, de annak
hamarosan el kellett hagyni a helyét, mert nem kapott semmit,
amiből főzhessen. És Gottfred most a szállodában étkezett, Baardsen
pedig alig evett valamit. Gottfred segíteni akart és meghívta, hogy
étkezzék vele a szállodában. Baardsen azonban megköszönte és azt
mondta:</p>
<p>Nem, annak nem volna értelme, barátom!</p>
<p>Az egész nehéz időn át Gottfred mindig hűségesen segítette,
akkor is, amikor Baardsen betegen feküdt a szúrt sebével, meg
később is, mikor a kasszahiány <span class="pagenum"><a id="Page_238">-238-</a></span> napvilágra derült és őt
elbocsátották a távirda szolgálatából. Baardsent meghatotta ennyi
jóság és minden kis segítségért külön mondott köszönetet, de az
életén nem változtatott. Valami örökletes hajlandóság vitte a
megsemmisülés felé, már a születésétől fogva. Vajjon nem volt-e
családja? Nem voltak-e rokonai? Egy átutazó azt mondta egyszer,
hogy fölismeri benne egy hatalmas kereskedőcsalád elveszett fiát.
Talán ebből a családból való volt, talán nem. Végtelenül közömbös
tudott lenni a maga és a más pénze iránt egyformán, kezdetben talán
bízott benne, hogy a családja majd főllép az érdekében, aztán
hozzászokott a felelőtlenséghez, és nem törődött többé semmivel.
Mikor azonban szorúlt a kapca, sehol se keresett segítséget és nem
is kapott, sőt inkább arra kérte a felügyelőt, hogy fizethesse
vissza a pénztárhiányt havi levonásokban. Segítség? Ó, nem, hiszen
ő úgy él, mintha nem volna senkije, de Gottfred nem tehetett mást,
azonnal fedezte helyette a hiányt.</p>
<p>Igy űlt most ott a vargánál és nagyszerű szavakkal ecsetelte a
régi rómaiak szokását. Ha egy régi római azt gyanította, hogy
elvesztette az uralkodó kegyét, felnyitotta az ütőerét, vagy pedig
addig bőjtölt, amíg csak el nem költözött belőle a lélek. Finoman
és udvariasan kell viselkedni a felsőbb hatalommal szemben, minden
egyéb csak paraszti kötözködés.</p>
<p>Gondold csak el, ha nagyurak elé oda kellene éllnunk, hogy
kihallgassanak, és védekeznünk kellene a halál ellen, – kell az
ördögnek! Hiszen száz év mulva úgysem emlékezik ránk senki.</p>
<p>Vajjon úgy gondolta-e a távirász, hogy ez a beszéd majd
szórakoztatja a vargát? Nem volt ittasabb, <span class=
"pagenum"><a id="Page_239">-239-</a></span> mint
rendesen és tudta jól, hogy mit mond. Vagy pedig jónak látta, hogy
megnyugtassa a vargát és arra intse, hogy adja meg magát a
sorsának, ha már kikerülni úgysem lehet.</p>
<p>Hát még mennyivel udvariasabbnak kell lenni Isten iránt és
mennyivel előzékenyebbnek! mondta. Nekünk, Nils barátom, már nem
mulatság részt venni az élet vásárában és holmi haszonra tenni
szert. Végre is: mit kezdünk mi a haszonnal? Nem törődünk az
egésszel, hadd törődjenek vele a többiek. Mi ügyet se vetünk az
ilyesmire, hadd tegyék a többiek az életük céljává. Most vagyunk a
jó úton, nem ülünk a világproblémák kellős közepében, mint valami
hatalmas világító fáklyák, hanem úgy ülünk, mint sötét foltok a
sötétségben. Finom ember lett belőled, az arcod nem kellemetlen,
csinos apró barázdák támadtak rajta, és nem ül az ábrázatodon semmi
pökhendiség, olyan vagy, mint a liszt. Azért van ez, mert nem
táplálkoztál bőségesen, az indus bölcsek is azért koplalnak, hogy a
belsejük tiszta és fehér legyen és így aztán meglátják az
üdvösséget. Nyugodt lehetsz, Nils, mi ketten, te meg én, a jó úton
járunk.</p>
<p>Legalább is reméljük, helyeselt a varga.</p>
<p>Hiába küldött volna akármit neked a fiad Amerikából, te azért
egy szikrát se változtattál volna a sorsodon.</p>
<p>Nem azt magam is hiszem. És talán az Ulriknak se volt olyan jó
sora.</p>
<p>Ha délről megérkezett a postahajó, mondta ismét Baardsen, akkor
jőjj el hozzám a táviróba. Nem felejted el?</p>
<p>Odamenjek? A távirdafőnök úrhoz? <span class="pagenum"><a id="Page_240">-240-</a></span></p>
<p>Igen, van okom hinni, hogy szívesen foglak látni, mondta
Baardsen a maga titokzatos beszédmódján, aztán eltávozott. De
otthagyta a sárcipőit.</p>
<p>Nils varga pedig egyszeribe visszanyerte a mozgékonyságát,
kiállt a lépcsőre a ház előtt és hosszasan utánakiáltozott
Baardsennek a sárcipők miatt. A távirász csak legyintett a kezével
és visszaszólt, hogy már nem akarja őket hordani többé, a sárcipők
szűkek és szorítják a lábát.</p>
<p>Dobd őket a kályhába!</p>
<p>Aztán hazaballagott a táviróba.</p>
<p>Tökéletesen belátta az egész helyzetét, – elkészűlt, megbukott
az élet játékában, ezt már egyszer tisztán meg kellett állapítania.
Elérkezett a gondolkozásában arra a magaslatra, ahonnan élet és
halál egyenlő értékűek és ettől könnyű lett a lelke. Még rövid
idővel ezelőtt az élet oldalára billent a mérleg, de állandó
töprengése közben közömbösre vált a számára, akármit hoz a sors.
Nem volt mit megbánnia. Nem érezte szükségét, hogy megvádoljon egy
hatalmas családot, és ezzel kisebbítse a maga bűnét. Mert neki nem
is volt bűne. Hiszen ki ellen vétett? És mit követett el? A
táviróhivatal pénztárában födözni kellett a hiányt, – egyébről nem
volt szó. Bűn?! Szó sincs róla, a bűn tévedés is, de ő még csak nem
is tévedett, nagyszerűen élte a maga életét ott a távíróban,
kedvére való élet volt, nem is csinálhatta volna jobban. Most már
olyan lett, mint a páncél, nem árthat neki semmi, nem érheti többé
baj. Fenékig élvezte a világ javait, azok tették kellemessé az
életét, csakugyan kivette a részét minden gyönyörűségből, ezt tudta
tisztán. És ha ivott is, nem azért cselekedte, hogy javítson a
sorsán, hanem <span class="pagenum"><a id=
"Page_241">-241-</a></span> azért, hogy továbbra is jó dolga
legyen. Most elégedett volt, olyan volt a felfogása, mint azé, aki
célhoz ért. Hiszen mi más volt az övé, mint a teste, meg a ruhái!?
Nos, hát, – vége… Most már jöhet a katasztrófa, tessék, róla vissza
fog pattanni minden…</p>
<p>Mikor megérkezett a postahajó, Baardsen egy sárga utalványt
kapott, azon kiváltott egy pénzeslevelet és a pénzt odaadta Nils
vargának. Már másodszor ez az ámítás, nagyszerűsködés, furcsa
mámor, Isten tudja, micsoda: – de volt ennek értelme?</p>
<p>Igen, Nils varga eljött a táviróba, rajta volt a sárcipő, a
sárcipő jó és meleg, mondta. Gyöngének látszott és nyomorgónak,
meghatott volt, a szeme is nedves, akárhogy küzdött ellene, gyakran
krákogott, hogy férfiasabbnak lássék. A pénz egészen leverte a
lábáról és egy székbe roskadt anélkül, hogy hellyel kínálták
volna.</p>
<p>Willatz Holmsen küldte, mondta Baardsen, Willatz úr most
nászúton van és szívesen küldi neked ezt a csekélységet.</p>
<p>A varga összezsugorodott a széken és tanácstalan volt, mint egy
kis gyerek</p>
<p>De a pénz nem nekem szól, én tudom… tiltakozott.</p>
<p>Ekkor Baardsen vidáman nevetett, hogy segítsen a vargán, és azt
mondta neki:</p>
<p>Willatz Holmsen úgy kívánja, hogy ebből a pénzből kényelmesen
eléldegélj tavaszig. Ha aztán a pénz maradványából Amerikába akarsz
utazni, azt is megteheted. Mindenesetre keserűség nélkül távozz el
az életből, ha majd egyszer rádkerül a sor… Csakugyan ezt írja?
Igen, igen… Ezek a Holmsen <span class="pagenum"><a
id="Page_242">-242-</a></span> urak… Az apja is olyan volt, mint a
fia!… Ó, és ezt írja?</p>
<p>Nils varga most fedezte csak fel, hogy már leűlt. Felugrott a
helyéről és megköszönte, csak úgy áradt belőle a köszönet,
reszketve hajolt meg többször egymásután és egész arcát hasogatta
az elfojtott zokogás. Mikor elment, már egy szót se tudott
szólni.</p>
<p>Ez sem éri meg a kikeletet, mondta Baardsen.</p>
<p>Ezt ugyan hamarább meggondolhatta volna Baardsen, ha nem akarta,
hogy minden értelmes ember a fejét csóválja. Ellátni egy haldoklót
minden jóval, adni neki sárcipőt, meg pénzt, egyszóval: felszerelni
egy egész életre, – hogy aztán menjen haza és haljon meg! És
mindezt valaki a nászútjáról juttassa neki!</p>
<p>Csakhogy Segelfossban voltak elegen, okosabbak, mint Baardsen.
Amint híre járt, hogy milyen gazdag ember lett a Nils vargából,
egyik a másik után jött hozzá, és pénzt akart kölcsönkérni
tőle.</p>
<p>Lehetetlen, hogy mindezt föléld még a télen, mondták neki és a
lofoteni halászat után majd visszaadjuk neked.</p>
<p>Nils vargának nem volt kőből a szíve, és különben is már jobban
érezte magát, gyakran jóllakott, ruhát szerzett, meg kávét, – ő
tehát kölcsönzött, eleinte óvatosan, aztán mindig szívesebben és
szívesebben, lassankint már kedve telt benne, hogy milyen nagy
ember ő, most már határozottan tetszett neki a dolog, az emberek
udvariasak és alázatosak voltak vele szemben és néhány hét mulva
már ő volt a város legnagyobb jóltevője. A gazdagsága szétfoszlott,
mint a buborék.</p>
<p>Segelfossba ismét némi pénz futott be, és mindez a pénz
lassankint az üzletbe vándorolt. Egy kissé minden <span class=
"pagenum"><a id="Page_243">-243-</a></span> a régi
jó napokra emlékeztetett, mikor még működött a malom emlékéből.
Vajjon mi lett a malomtulajdonossal? Aligha tudta már folytatni az
alapításait, és bizonyosan egészen tönkrement valamerre.</p>
<p>De az általános vélemény mégis úgy szólt, hogy Holmengraa úrnak
sokkal többje volt, mint amennyiről tudtak az emberek. Hogy ő
tönkrement volna, ő? Egy ilyen ember! Hiszen a talaj nehéz hajóját
tudta előparancsolni, mikor az esküvőt űlték meg. Nem holtbizonyos
ugyan, hogy a tulajdon hajója lett légyen, az is meglehet, hogy
csak bérelt hajó volt és néhány órás kerülőt tett csupán. Theodor
szívesen elhitette magáról, hogy sokat tud a Holmengraa úr
bukásáról, és most körülvették az emberek és ünnepélyesen
kikérdezték, hogy vajjon mi volt a célja a titokzatos pincének? Ez
a pince ott kisértett az emberek fejében, pedig lehet, hogy a
megvert király ámító, csalárd játéka volt csupán, szerény kísérlet,
hogy még egyszer természetfölötti lénynek lássék, üres nagyzolás…
talán…</p>
<p>De vajjon azt tervezi-e, hogy itthagyja a pincét? mondták az
emberek. Pedig van valami benne… beszélték mások.</p>
<p>Tudhatom én azt? felelte Theodor. És ha tudnám, akkor se szólnék
semmit.</p>
<p>Adj egy kis kétszersültet, mondta Nils varga, de ejnye, úgy
látom, nincsen nálam az erszényem.</p>
<p>Úgy lesz az, hogy nincs is semmi az erszényedben, mondta
Theodor.</p>
<p>Mindent kölcsönkértek tőlem, – persze, hogy van még pénzem, de
nem kellemes dolog, hogy mindent elkértek. <span class=
"pagenum"><a id="Page_244">-244-</a></span></p>
<p>Egy férfi félrehúzza Nils vargát. Ő az az ember, aki annyi
zselatint vásárol, a fensíkról jön, a hegyek közül és még nem
tudja, hogy Nils vargának már ismét szegényes a sora, ő még pénzt
akar kölcsönkérni. Félhangon tárgyalnak egymásközt.</p>
<p>Akkor hát kénytelen leszek segíteni rajtad, mondta végtére
Nils.</p>
<p>Mert nagyon jólesett neki, ha nagy férfiú és jótevő
lehetett.</p>
<p>Az üzletben ismét a pincéről beszélgetnek.</p>
<p>Vajjon mi célja volt Holmengraa úrnak ezzel a kincseskamrával,
ha nem vihette magával a hajóra és nem útazhatott el vele?</p>
<p>De egyébként is, mondta Theodor, egyébként is ki tud róla, hogy
mi lehet abban a pincében? Van legalább lakat rajta?</p>
<p>Ole Johan is ott van és azt mondja, nem, nincsen rajta
lakat.</p>
<p>Akkor valami titkos fiók van benn a falban. Lehetséges, hogy
csak egy egészen láthatatlan nyílás. Ilyesmiről gyakran olvashat az
ember.</p>
<p>Ole Johan maga csinálta a pincét és azt mondja, hogy abban ugyan
nincs titkos fiók. Lars Manuelsen is jelen van, hanyagul és
hallgatagon figyel oda, aztán rámondja:</p>
<p>Én mégis azt hiszem, hogy kell valahol egy titkos fióknak
lenni.</p>
<p>Nem kaphatnék egy kis kétszersültet? kérdezi Nils varga. De az
erszényemet otthon felejtettem.</p>
<p>Adj neki egy kis kétszersültet, mondja Theodor a segédjének.
Mérd csak le nyugodtan, mondja, mert <span class="pagenum"><a id="Page_245">-245-</a></span> az ő szíve sincs kőből.
Csakhogy nem sok kedvem van ám neked hitelbe adni, Nils.</p>
<p>Furcsa beszéd ez. Még a hegyilakó, az utolsó ember, aki
kölcsönözni akar tőle, az is oda figyel, félrehívja a vargát és
mégegyszer megkérdezi tőle, hogy vajjon megkaphatja-e a pénzt.</p>
<p>Azt hiszem, segítenem kell rajtad, mondja Nils varga.</p>
<p>És múlnak a napok, nyugodt és szomorú Segelfoss élete, csak a
boltban történik néha egy és más, itt gyűlnek össze az emberek és
elmondják, ami a lelküket nyomja, még lobog a láng a kályhában és
fényes a világítás, Theodor az egyetlen pénzes ember, megteheti,
hogy sok lámpát égessen. Meg aztán hatalmas helyiség is az üzlet,
Theodor tudta jól, hogy mit csinál, amikor az üzletet a régi bolt
tőszomszédságába építette, egy szép napon kifűrészeltette a
választófalat és így hatalmas, nagy üzlethelyisége lett.</p>
<p>Mit gondoltok, mibe került ez nekem? kérdezte Theodor
mindenkitől.</p>
<p>Nagyszerű ember ez a boltos Theodor. A város nehéz időket él, de
Theodor vígasztalás mindenki számára, mert ő hihetetlenül
találékony és fáradhatatlan, újra meg újra az emberek emlékezetébe
idézi magát. Szereti a fényűzést, de nincs komoly ízlése, nem tud
jól válogatni és nem tudja megfelelő helyen alkalmazni a dolgokat,
de mégis örömét leli a nagyzolásban. Most senki sincs a
vegyeskereskedésben és ő zacskókat csinál, Theodor kisebb-nagyobb
négyszögű gyári zacskókat tart raktáron és a zacskókon ott a neve.
Mikor már minden zacskóról olvasni lehetett a nevét és ilyen módon
még híresebb lett, az az ötlete támadt, <span class=
"pagenum"><a id="Page_246">-246-</a></span> hogy a
neve mellé odabiggyeszti az üzletnek egy kis képét is.</p>
<p>Az én üzletházam illusztrált fényképe, szokta mondani.</p>
<p>Esténkint csak úgy nyüzsögtek az emberek a boltban. Arról
beszélnek, hogy milyen sovány lett Baardsen az utóbbi időkben,
szemmelláthatóan fogy, bizonyosan éhezik. Igen, igen, Baardsen
ugyan lefogy, de tulajdonképpen ezzel is a maga javát szolgálja,
mert előkelő lett és sápadt.</p>
<p>Aztán Juliusra terelődik a szó, hogy Florina szolgáló ott van a
szállodában és, hogy ő lesz ott az úrnő, és háziasszony. Julius
ugyan nem változott egy szikrát sem, de a menyasszonya ajándékozott
neki egy hosszú pipát, amin egy gyöngysor van és a pipa mindig
messzire kiáll a zsebéből és nagy mértékben növeli a szállodás
tekintélyét.</p>
<p>Rasch ügyvéd is szóba kerül, arról beszélnek, hogy
megválasztották képviselőnek és rövidesen fel kell menni a
fővárosba, a stortingba. Programmjában a nyelvkérdés megoldása és
az adók leszállítása mellett foglalt állást.</p>
<p>Elbeszélgetnek mindenről.</p>
<p>Időnként Theodor is közbevet egy szót és mindenki figyel a
kijelentéseire, mert ő agyafúrt, mozgékony és ügyes fiatalember. És
egy napon furcsa hirdetménnyel lepte meg az embereket, az üzlet
falán, ez már magasabb kereskedelmi tudomány volt, a tőzsdei
árfolyamjegyzék: Havre, okt 25. Kávé 71½. Irányzat nyugodt. Rio
Janeiro, okt. 23. Váltó Londonra 10 9/64. Teherszállítás United
States 52½. Santos, okt. 25. Irányzat szilárd. Heti szállítás
Norvégiába. –. <span class="pagenum"><a id=
"Page_247">-247-</a></span> (Nincs adat.) Szállítás Sao Paoló
belsejébe 66.000.</p>
<p>No, most láthatjátok a kávéárakat, mondta Theodor.</p>
<p>Nagyszerű! mondják az emberek és mindannyian szegények és
alázatosak voltak, csak ő volt hatalmas köztük. És ebből ki lehet
számítani a kávéárakat?</p>
<p>Theodor csak mosolygott, mintha játszi könnyedséggel le tudna
győzni ilyen jelentéktelen nehézségeket.</p>
<p>De most aztán megjelent a <em class="gesperrt">Segelfossi
Ujság</em>. Szegény Kopperud, szedő és szerkesztő, most ugyancsak
rossz napok jártak a kis lapocskára, az előfizetők száma
megcsappant és Rasch ügyvéd, mióta képviselővé választották,
szintén nem látta elég érdemesnek, hogy továbbra is életben tartsa
a lapocskát. Mit tehetett a szegény Kopperud? Boltos Theodor nem
nehezítette meg a dolgát, ő nem vonta vissza a hirdetéseit, sőt a
mai napon még egy új hirdetést is tétetett közzé: Irodafőnök
kerestetik, ki a könyvelésben, német és angol levelezésben jártas,
fizetés megegyezés szerint. Theodor Jensen, Segelfoss.</p>
<p>Ó, ez a Theodor most már a külföldön is akart üzleteket kötni.
Ez volt a teteje mindennek! Senkise volt tisztában a hatalmával, az
lesz belőle, hogy megveszi a malmot és Amerikából és a
Fekete-tengerről kapja majd a gabonát és őrölni kezd, mint
Holmengraa úr.</p>
<p>Theodor maga azzal adta magyarázatát a hirdetésnek, hogy a
nyakára nőtt már a sok irodai munka és kénytelen lesz egy írógépet
is beszerezni. No, lám, Holmengraa úr kikötőmestere állás nélkül
volt és Theodor jól tudta, hogy ennek az embernek a reménytelen
szerelme is itt él és ezért a kikötőmester <span class=
"pagenum"><a id="Page_248">-248-</a></span> aligha
lesz hajlandó elhagyni Segelfosst. De hogy csak egyszerűen magához
hívassa és csöndben alkalmazza őt, az Theodornak nem volt ínyére, ő
azt akarta, hogy Segelfosson túl is elterjedjen a híre, hogy
hirdetés is jelenjen meg az ujságban, hadd tudják meg az emberek,
hogy az ő cégének egy nyelvtudással rendelkező irodafőnök kell.
Eleinte minden lehető és lehetséges alkalommal felhúzta a lobogót,
de akkor még kis ember volt ő, amikor ezt tette, valóságos
gyerekcsínyek voltak ahhoz képest, hogy most külföldön akar
üzleteket kötni. A kikötőmester jelentkezett az állásért és Theodor
alkalmazta őt. Rövid tárgyalás után, minden kicsinyes okoskodás
nélkül, elegánsan, mint egy nagy úr. Csak éppen – mérsékelt
kezdőfizetés mellett.</p>
<p>Ole Johannak azt mondta:</p>
<p>Nem tudnád elhozni nekem sagvikai Bertelt valami ásatási
munkára?</p>
<p>És ezt úgy mondta, mintha valami nagyon egyszerű dolog lenne,
pedig már a tél közepe volt és a talaj keményen befagyott.</p>
<p>Nem volna okosabb várni ezzel a munkával tavaszig? felelte Ole
Johan.</p>
<p>Ezzel ne törődj, ha én télen akarom elvégeztetni a munkát,
mondta Theodor. Arról van szó, hogy az apám sírjára keresztet
kellene állítani. Nem akarom, hogy sírkő nélkül feküdjék
odakünn.</p>
<p>Ole Johan erre készséggel ráállt a munkára.</p>
<p>A sírkő megérkezett. Hatalmas öntöttvas kereszt, aranybetűkkel.
Az évszámok is rajta voltak és egy kis aranyozott angyal mind a
négy ágán. Nagyszerű volt. Az egész szegényes kis temetőben csak a
földbirtokos Holmsenéknek voltak ilyen előkelő sírhelyeik,
<span class="pagenum"><a id=
"Page_249">-249-</a></span> különben mindenütt csak festett
fakereszteket és egyszerű halmokat lehetett látni és most a boltos
Theodor öntöttvas kereszttel vesz részt a versenyben. De ezzel nem
elégedett meg, Theodor még rácsot is csináltatott a sír körül. Ez
már megint a teteje volt mindennek.</p>
<p>Ole Johan és sagvikai Bertel derekasan megdolgozhattak a
pénzért, a temetőben tüzet kellett gyujtaniuk, felolvasztani a
talajt, de Theodor nem kímélte a pénzt, a munkát be kellett
fejezni.</p>
<p>Mert nálunk is úgy kell lennie, mint más temetőkben, mondta.</p>
<p>És most a szegény anyjának ugyancsak volt dolga mindig kinyitni
a rácsot, aztán ismét bezárni maga mögött és ápolni a sírt. Ezt a
kis helyet elzárhatta minden más nő elől, majdnem olyan volt, mint
a csapódeszka az üzletben, távoltartotta a tömeget és kellemes volt
látni ezt az elhatározottságot. Ole Johan feleségének is javára
szolgált a sírkőemelés. Persze, így télvíz idején rosszul állt
virágok és zöld növények tekintetében, de néhány kagyló is megtette
és egy-két fukszia- és gerániumtövet azért csak lehetett keríteni
valahonnan. Boltos Perné minden szombaton feldíszítette a sírt, a
hét közepén elhibázott dolog lett volna, mert akkor a vasárnapi
temetőlátogatók már mindent hervadtan és keményrefagyottan
találnának. De a sírkő és a rács különböző könnyelműségekre
csábítottak, özvegy boltos Perné valósággal megfertőzte a
szomszédasszonyokat a maga sírkultuszával. Az emberek sorra jöttek
Theodorhoz és sírköveket rendeltek a halottaik számára. Egyik nem
akart elmaradni a másik mögött, <span class="pagenum"><a id="Page_250">-250-</a></span> mind több ember
jelentkezett, valóságos nemes verseny fejlődött ki, – de
valamennyien a lofoteni halászat után akartak fizetni. Az üzlet
nagyszerűen beütött, Theodornak illusztrált katalógusokat kellett
hozatnia vasöntődékből és sírkőraktárakból. A kövek valamivel
előkelőbbnek látszottak és lassankint kiszorították az öntöttvasat,
lehetett márvány és gránitköveket is kapni, csiszoltat és nyerset
minden színben, csak válogatni kellett. És voltak keresztalakú és
piramis, kőlap és oszlop és obeliszk, volt mindenféle forma. És be
lehetett vésetni bibliai idézeteket vagy más odaillő szöveget: „A
viszontlátásra!“ „Nyugodj békében!“, „Az örök világosság
fényeskedjék neki!“ Mindenki maga választhatott. És ha már
mindenkinek sikerült valamelyik mellett dönteni a saját ízlése és
vagyoni állapota szerint, akkor Theodor megrendelte a sírkövet.</p>
<p>Ez alapjában nagyon nemes és tisztes dolog volt, de lassankint
valóságos kárhozattá vált, hiszen senkinek se lehetett kifogása az
ellen, hogy Lars Manuelsen és a felesége sírköveket rendeltek a két
kis gyerekük sírjára, pedig azok már húsz évvel ezelőtt haltak meg,
de az özvegy boltos Pernének is volt két kis gyereke a föld alatt,
már most azok ne kapjanak rácsot? Már be sem lehetett látni ennek a
versenynek a végét, és alig feküdtek olyan rokonok a temetőben,
hogy a sírjuk fölé követ ne emeltek volna. Mindez nem történhetett
súrlódások nélkül, noha például, mikor a Marcilie szolgáló apja
kiválasztott egy szép helyet egy büszke obeliszk számára, hirtelen
megjelent a vältai Nils egy kis gránitkővel és azt állította, hogy
éppen azon a helyen az ő apját temették el. <span class=
"pagenum"><a id="Page_251">-251-</a></span></p>
<p>Így múltak a napok.</p>
<p>Theodor a tél folyamán jelentős üzleteket csinált a sírkövekkel
és ezért nagyon jó hangulatban volt állandóan. Egy este Baardsennek
is felajánlott egy sírkövet. Persze tréfa volt az egész és Baardsen
nem is vette rossznéven, hanem kedvesen rámosolygott a kereskedőre.
Baardsen általában már mértéktelenül sápadt és sovány lett és
csakugyan úgy festett, mint akinek rövid idő alatt szüksége lehet
egy sírkőre, csak a szeme ragyogott egészen különösen. Dohányt
mostanában már ritkán vásárolt, mindössze néhány kétszersültet
szokott beszerezni ugyanabból a fajtából, amiből Nils varga
tengette az életét. Mikor a kétszersültet megkapta, fizetett és
távozott.</p>
<p>Egyik napról a másikra kemény fagy állt be, Baardsennek pedig
vékony volt a ruhája, de azért minden sietség nélkül ment az úton,
mintha a hidegnek nem volna ereje ellene, csak úgy ment lassan,
lépésről-lépésre, talán már a lába se vitte gyorsabban.</p>
<p>Ma bement a táviróhivatalba. Ott már sötét volt és Gottfred
nyilván vacsorázni ment. A két távirász a mai napon leszámolt és
Baardsen letörlesztette az adóssága utolsó részletét. Most a
sötétben elővette a csellóját és aztán ismét elment vele, átment a
segelfossi kastélyba és ott Paulinet kereste fel. Szerencsétlen
jelenet következett mostan. Baardsen átadta Paulinenek a csellót és
megmondta, hogy az Willatz Holmsen számára való, majd ha az
visszajön.</p>
<p>Minden üzenet nélkül adjam át? kérdezte Pauline.</p>
<p>Igen, mondta Baardsen.</p>
<p>Különös cselekedet!</p>
<p>Világos dolog, hogy a csellót nem valami kényszer <span class=
"pagenum"><a id="Page_252">-252-</a></span> folytán
adták oda. Willatz Holmsenről nem volt feltehető, hogy zálog
ellenében adott volna valami összeget Nils vargának. És Baardsent
se lehetett azzal gyanúsítani, hogy eladta a csellóját, sőt
ellenkezőleg, ha akarta, elajándékozta és pedig olyan helyre
ajándékozta, ahol jó dolga lesz a hangszernek.</p>
<p>Öreg csellóm… Isten veled…!</p>
<p>De nagyon különös cselekedet volt.</p>
<p>Maga milyen rossz bőrben van! kiáltott hirtelen Pauline.</p>
<p>Igen, felelte Baardsen és egy székbe rogyott. Szúrások… suttogta
és levegő után kapkodott.</p>
<p>Pauline ijedtében gyorsan Martin bérest akarta odahozni,
Baardsen azonban azt nyögte:</p>
<p>Ne… nem kell… elmulik… hamarosan… egy kis szúrás az egész!</p>
<p>És rövid idő mulva csakugyan levette a melléről az
összeszorított kezét és újra egy kis lélegzethez jutott.</p>
<p>Most még csak istenesen múlt el, mondta, de reggel sokkal
komiszabb volt.</p>
<p>Ó, de azért most se lehetett valami nagyon jól. Az ajkában nem
volt semmi vér, és mikor Pauline megkérdezte, hogy ne kísértesse-e
Martinnal a távirdáig, Baardsen azt felelte:</p>
<p>Majd csak hazaérek egyedül is. Jóéjszakát!</p>
<p>Aztán eltávozott és Pauline azt hitte, hogy csakugyan vége a
rohamnak. Az ablakon át fénykéve hullt ki a szobából és Pauline
látta, hogy Baardsen a városi úton a távirda felé baktat, egyenesen
megy, aztán eltűnik a sötétben és Pauline nem láthatta, hogy ismét
heves rohamot kapott, azalatt egészen összegörnyedt és nem tudott
továbbmenni. Körülnézett, de reménytelenül <span class=
"pagenum"><a id="Page_253">-253-</a></span> messze
volt a város és a kastélyig vissza is hosszú volt az út, csak állt
ott összezsugorodottan, forgatta a fejét minden irányban és
keresett valami kiútat. De aztán, úgy látszik, mégis csak
túlságosan hideg volt, nem állhatott tovább egyhelyben, hanem
egészen kis lépésekkel, ferdén elindúlt a hóban.</p>
<p>Utóljára Pauline látta Baardsent. Azóta egyik nap követte a
másikat, de Baardsen nem tűnt elő többé. Kérdezősködtek és kutattak
utána, hogy nem utazott-e el valamelyik postahajóval, de senkise
találkozott vele az úton. Baardsen eltűnt. A <em class=
"gesperrt">Segelfossi Ujság</em> még közölte ezt az eseményt utólsó
hasábjain, mielőtt még beszüntették a lapot.</p>
<p>Aztán a <em class="gesperrt">Segelfossi Ujság</em> se volt
többé.</p>
<p>A boltos Theodor már fölkészül a lofoteni halászatok után az új
üzletekre, és a halászyacht számára legénységet verbuvál, elsőnek a
vältai Nilset állítja a sorba, azt most már állandóan maga mellett
tartja. Ez a Nils csöndes és levert ember volt egy ideig, aminek
Florina az oka. Tavasszal nagyon csúnyán viselkedett, amikor
Florinát eltaszította magától és engedte, hogy egy idegen
kereskedővel kihajózzék a tengerre. Később ugyan ismét
összekerültek, a szombatesti táncon, és más helyütt is gyakran
voltak együtt, de aztán egyszersmindenkorra vége szakadt a
dolognak: Florina gazdag lett, takarékkönyvet kapott és
hihetetlenül sok pénzt, és végül is férjhez ment Juliushoz. Most ő
volt a szálloda úrnője, – Isten veled és sok szerencsét! De vältai
Nilsről kiderült, hogy mély és alapos jellem, a szerelmét nem
felejtette el máról holnapra, hanem csak Theodor komoly
közbelépésére mondott le arról, hogy felelősségre vonja Juliust.
Lassankint enyhülni kezdett <span class="pagenum"><a id="Page_254">-254-</a></span> a bánata és utóbb már a
Palästina leányzóhoz közeledett. Ez még talán leginkább megfelelt
neki, Palästina még a boltban is könyvre vásárolhatott és különben
is minden tekintetben megbízhatónak mutatkozott, – ellenben
Florináról csak nemrégiben hallotta, hogy felszólította az
ügyvédet, válassza el az ő vagyonát a férjeétől. Akkor aztán a feje
tetejére állhat Julius…</p>
<p>A hold elbújt a felhők mögé, a csillagok megfutamodtak az égről,
éjszaka van és vágni lehetne a sötétséget. Lars Manuelsen jön, jön,
lefelé az úton: hová készül ebben a vaksötétben? A segelfossi
kastély felé veszi az útját, de mikor már elég messzire haladt,
ferde irányban átvág a havon.</p>
<p>És nem rikácsol a szarka, sehol semmi intő jel, csönd van
mindenütt. Mert így tesz a Sjura: nem kínoz senkit se halálra, azt
nem teszi, hanem elsőízben hét hónapon keresztül és másodízben
kilenc hónapon keresztül bűntet, ez az ő szokása és most Lars
Manuelsent nem először bűnteti. Isten tudja, hogy nem Sjurának
köszönheti-e, hogy ismét megtalálta a pápaszemét, ott volt a
kabátja belső zsebében, a kabátjában, amin nyolc gomb volt és
zsebek kívül és belül, mint a leggazdagabb emberén, – ott volt a
pápaszem, bizony!</p>
<p>Mikor Lars Manuelsen megtalálta a szemüvegét, az érzelmei is
megenyhűltek Sjura irányában, most már nem gyűlölte annyira…</p>
<p>És most ferde irányban baktat a havon keresztül. A pince vonzza,
a Holmengraa úr gyémántbarlangja. De vajjon mit keres ott? Nem
tudta elfelejteni, hogy valami titkos rekesz lehet a barlangban és
azt akarja most megvizsgálni.</p>
<p>Megtalálja az ajtót, nincs rajta lakat, kinyitja és <span class=
"pagenum"><a id="Page_255">-255-</a></span> belép.
Kellemes meleg van odabent, idáig nem jutott el a hideg. Meggyújt
egy gyufát.</p>
<p>De a gyufát azon nyomban kiejti a kezéből, a melléből borzalom
kiáltása tör fel, de sikerül még az utolsó másodpercben
visszatartania és visszafojtja a zokogását is, és odatámolyog az
ajtóhoz, kitámolyog a pincéből, támolyog, támolyog és csak akkor
tér ismét magához, mikor már a saját háza elé ér.</p>
<p>Mikor felvirrad, elmegy Ole Johanhoz és azt mondja neki:</p>
<p>Gyere, menjünk el a Holmengraa úr pincéjébe.</p>
<p>Mit csináljunk ottan? kérdezi Ole Johan.</p>
<p>Nézzük meg, hogy nincs-e valahol egy titkos rekesz.</p>
<p>Jól van, Ole Johan rendkívűl kíváncsi ember, szívesen megy
vele.</p>
<p>Nappal akartam menni, mondja Lars Manuelsen, mert nem akarok én
lopni.</p>
<p>Nem.</p>
<p>Arra nekem semmi szükségem.</p>
<p>Elérik a pincét és Ole Johan kíváncsiságból elsőnek nyitja ki az
ajtót. De hirtelen hátrál egy lépést és felkiált:</p>
<p>Baardsen…!</p>
<p>Mi az? Mi az?</p>
<p>Baardsen! dadogja Ole Johan. Itt ül… meghalt…</p>
<p>És a két férfi gyorsan visszasiet Segelfossba, bemegy az
üzletbe.</p>
<p>Jönnek és magukkal hozzák a rejtély megfejtését, – vagy talán
nem is fejtették meg, de dagadoznak a büszkeségtől, hogy ők tudják
elsőnek az ujságot. És fecsegnek, fecsegnek végeszakadatlanul:
<span class="pagenum"><a id=
"Page_256">-256-</a></span></p>
<p>Ott ült a pincében… de már halott volt…</p>
<p>Mindenkinek a fülébe jut a hír. Az emberek meghallgatják,
elgondolkoznak fölötte és aztán ismét beállnak a napi munka
robotjába.</p>
<p>És nincs tovább…</p>
<p>… Messze délen a vad hattyúk dalolnak.</p>
<hr class="chap">
<div style='text-align:center'>*** END OF THE PROJECT GUTENBERG EBOOK 75087 ***</div>
</body>
</html>

